title,text,category
Lars von Trier,"Lars von Trier (født 30. april 1956) er en dansk filminstruktør og manuskriptforfatter. Han studerede fra 1976 til 1979 filmvidenskab på Københavns Universitet efterfulgt af Den Danske Filmskole, hvor han blev uddannet instruktør i 1983.[3] Han har siden instrueret danske og udenlandske film- og tv-produktioner som Riget (1994-2022), Idioterne (1998), Dancer in the Dark (2000), Antichrist (2009), Melancholia (2011), Nymphomaniac (2013), The House that Jack Built (2018) og Riget Exodus (2022).

Begyndende som barneskuespiller i tv-serien Hemmelig sommer (1969), spænder von Triers karriere over fem årtier.[4][5] Anset som en af de største personligheder indenfor den europæiske filmindustri, er han og hans værker blevet omtalt som ambitiøse og provokative, såvel som teknisk innovative.[6][7] Hans film viser konfronterende undersøgelser af eksistentielle, sociale,[8][9] psychoseksuelle og politiske [4][10] problemstillinger, og omhandler temaer,[10] barmhjertighed,[11] selvopofrelse, og mentalt helbred.[12] Han har ofte indgået samarbejde med skuespillere som Jens Albinus, Jean-Marc Barr, Udo Kier og Stellan Skarsgård.

Von Trier udarbejdede avant-garde-filmbevægelsen Dogme 95 sammen med instruktør Thomas Vinterberg og grundlagde sammen med Peter Aalbæk det danske filmselskab Zentropa,[13][14] hvis film har solgt mere end 350 millioner biografbilletter og modtaget otte Oscar-nomineringer.

Von Trier har igennem sin karriere været emne for meget kritik og flere kontroverser. Cannes Film Festival, som flere gange har tildelt hans film priser, erklærede ham i 2011 persona non grata efter han lavede en nazi-joke under et interview. Dyremishandling under optagelserne til Manderlay, grafisk vold og usimuleret sex i nogle af hans film har været kritikpunkter, og han er anklaget for upassende og nedværdigende opførsel under optagelser, herunder mod sangeren Björk.[15][16][17]

Von Trier har været åben omkring sit mentale helbred, herunder lidende af gentagende perioder med depression, tvangstanker og angst.[18][19] I 2014 fortalte han offentligt, at flere af hans film er skrevet og lavet under indflydelse af ulovlige stoffer. Han fortalte også om sit årelange alkoholmisbrug.[20]

I 2022 offentliggjorde von Trier at han var blevet diagnosticeret med Parkinsons sygdom.[21]
Opvækst og uddannelse

Født Lars Trier den 30. april 1956 i Kongens Lyngby, København, til forældre Inger Høst og Ulf Trier. Ved sin mors dødsleje i 1989 afslørede hun for von Trier at hans biologiske far faktisk var Fritz Michael Hartmann, Ingers tidligere chef ved Socialministeriet og modstandskæmper under 2. verdenskrig.[22][23][24] Von Triers morbror er filminstruktøren Børge Høst. Stedfaderen Ulf Trier var halvt jøde, og Inger Trier opdrog von Trier i den tro, at han havde jødiske rødder.[25] I 1969, som 12-årig, debuterede han som skuespiller med hovedrollen Thomas Windings ungdomsserie Hemmelig sommer.

Han studerede filmteori ved Københavns Universitet og filminstruktion ved Den Danske Filmskole fra 1979 til 1983.[26] Som 25-årig vandt han to gange filmprisen “Best School Film” ved Munich International Festival of Film Schools;[27] for Nocturne og Last Detail.[28] Samme år tilføjede han også adelsprædikatet ""von"" til sit navn, muligvis som en satirisk ode til de selvbetitlede instruktører Erich von Stroheim og Josef von Sternberg.[29] Samme år havde hans dimissionsfilm Befrielsesbilleder filmpremiere.[30][31]
Karriere
Lars von Trier ved Filmfestivalen i Cannes i 2011.
1984–1994: Karrierestart og Europa-trilogien

I 1984 fik von Trier sit gennembrud med sin spillefilmsdebut Forbrydelsens element, som modtog tolv priser ved syv forskellige internationale festivaler[32] inklusiv Den Tekniske Pris ved Cannes Filmfestival, og en nominering til Den Gyldne Palme.[33] Filmens langsomme og ikke-linære tempo,[34] dets innovative og plot i flere lag og mareridsagtige visuelle effekter[32][ikke i angivne kilde] blev brugt til at fortælle om traumatiske historiske begivenheder igennem Europas historie.[35]

Von Triers efterfølgende metafilm Epidemic (1987) blev også fremvist under Cannes som en del af Un Certain Regard-kategorien, og indeholder to narrativer, som til slut flettes ind i hinanden; fortællingen om to filmskabere (spillet af von Trier og manuskriptforfatter Niels Vørse), som er midt i at udvikle et nyt projekt, og en dyster science fiction historie om en futurisk pest - selv samme film som von Trier og Vørsel er ved at producere.[kilde mangler] Han instruerede efterfølgende Medea (1988) til tv, som var baseret på Carl Th. Dreyers ikke-realiserede manuskript,[36] hvor medvirkende Udo Kier, som vandt Jean d'Arcy prize i Frankrig.[kilde mangler]

Von Trier har omtalt sine film, som inddelt i tematiske og stilistiske trilogier. Dette mønster begyndte med Forbrydelsens element (1984), den første i Europa-trilogien, som omhandler traumatiske perioder i Europa i fortiden og nutiden. Den inkluderer også Epidemic. Han fuldførte trilogien i 1991 med Europa (udgivet som Zentropa i USA), som vandt Juryens Pris ved Cannes Film Festival i 1991,[37] og modtog priser ved flere større festivaler. I 1990 instruerede han også musikvideoen til sangen ""Bakerman"" af Laid Back.[38] Videoen blev brugt igen i 2006, hvor den engelske dj og kunstner Shaun Baker lavede en genindspilning af sangen.[kilde mangler]

Med ønske om mere finansiel selvstændighed og kreativ kontrol over deres projekter, grundlagde von Trier og producer Peter Aalbæk Jensen i 1992 filmproduktionsselskabet Zentropa Entertainment, som pr. 2006 havde solgt mere end 350 millioner billetter og været nomineret til Academy Awards. Navngivet efter et fiktivt jernbaneselskab i Europa,[26] på tidspunktet deres seneste film, har Zentropa produceret flere film end blot Triers egne, såvel som adskillige tv-serier.[kilde mangler] Selskabet har også produceret hardcore sexfilm: Constance (1998), Pink Prison (1999), HotMen CoolBoyz (2000), og All About Anna (2005).[kilde mangler] For at tjene penge til hans nyligt grundlagt selskab, lavede Riget (1994) og Riget II (1997), to miniserier, som blev filmet på Rigshospitalet, sommetider kaldet ‘Riget’.[kilde mangler] Serien skulle dengang have haft en tredje sæson, men projektet blev aflyst, da to af seriens største hovedrolleindehavere, Ernst-Hugo Järegård, som spillede Dr. Helmer, og Kirsten Rolffes, som spillede Fru Drusse, døde i henholdsvis 1998 og 2000.[kilde mangler]
1995–2000: Dogme 95, og Guldhjerte-trilogien

I 1995 udfærdigede og grundlagde von Trier sammen med Thomas Vinterberg det kunstneriske koncept Dogme95; et manifest og regelsæt, hvis mål var at skulle forenkle filmproduktion og derved skabe en klarere kommunikation med modtageren. Konceptet satte en bølge i gang i den danske og udenlandske filmverden, og der blev i det efterfølgende årti produceret en lang række danske og udenlandske film, som fulgte dogme-regelsættet.[39][40][41] Søren Kragh-Jacobsen og Kristian Levring tilsluttede sig konceptet kort efter tilblivelsen og sammen med Vinterberg og Trier blev de fire mænd omtalt som ""Dogme-brødrene"".[42]I 2008 modtog Dogme-brødrene en European Film Awards-pris for ""European Achievement in World Cinema"".[43]

I 1996 opførte von Trier, på opfordring af Kunstforeningen, en hidtil uset form for teateroplevelse i København med forestillingen Psykomobile #1: Verdensuret.[44] Værket, en maraton-performance, havde 53 medvirkende skuespillere, som igennem den to måneder lange teaterudstilling, skulle improvisere sig frem med afsæt i spinkle personkarakteristikker og handlingsanvisninger udstukket af Trier og Niels Vørsel.[44] Forestillingen foregik i en kulisse bestående af 19 forskellige rum, som publikum kunne bevæge sig rundt i og enten følge efter karaktererne eller blive i samme rum og se en scene udfolde sig. En myretue i New Mexico, hvor et live videosignal blev transmitteret fra, styrede, hvornår der skulle ske sceneskift ved at omdanne myrernes færden til signaler på farvede lamper i kulisserne.[44] En dokumentar omhandlende tilblivelsen og udførslen af projektet blev instrueret af Jesper Jargil, og udgivet i 2000 med titlen De Udstillede.[45]

På nytårsaften mellem 1999 og 2000 indgik von Trier i et filmeksperiment sammen med sine dogme-brødre, Vinterberg, Kragh-Jacobsen og Levring, hvor hver instruktør skulle optage en 70 min. lang film med hver sin hovedperson og hver sit filmhold på samme tid.[46] De i alt fem kameraer optog uafbrudt fra kl. 23:30 den 31. december 1999 frem til 00:40 den 1. januar 2000, mens de fire instruktører fra et kontroltårn styrede deres filmhold igennem menneskemængden i Københavns gader, hvor de havde frihed til at improvisere eller ændre på historien, som natten skred frem.[46] Om aftenen nytårsdag 2000 kunne de danske husstande se resultatet af de fire instruktørers optagelser på henholdsvis DR1, TV 2, TV3 og TV Danmark1. På DR2 og på TV Danmark1’s kanal kunne man følge slagets gang fra instruktørernes kontrolrum (via det femte kamera), og på TV3 kunne man se alle fire skuespillere i ét samlet billedsignal. I 2001 klippede Valdís Óskarsdóttir en 66 minutters version sammen af de fire instruktørers historier, og resultatet kom ligesom projektet til at hedde filmen D-Dag.[46]

Von Triers Guldhjerte-trilogi består af Breaking the Waves (1996), Idioterne (1998) og Dancer in the Dark (2000) og navnet på trilogien kom fra en billedbog, von Trier var optaget af som barn.[47][48] Alle filmene i triologien omhandler naive heltinder, som bibeholder deres ""gyldne hjerter"" til trods for tragedierne de har været igennem.

Breaking the Waves vandt Grand Prix-prisen ved Filmfestivalen i Cannes i 1996 og hovedrolleindehaver Emily Watson blev nomineret til en Oscar for bedste kvindelige hovedrolle.[49] Idioterne blev nomineret til Den Gyldne Palme ved Filmfestivalen i Cannes i 1998.[50] I 2000 premierede von Trier med Dancer in the Dark, en musicalfilm med den islandske musiker, Björk i hovedrollen. Filmen blev modtaget med stor positiv kritik og vandt Den Gyldne Palme ved Cannes Filmfestival.[51] Sangen ""I've Seen It All"" (skrevet i samarbejde med von Trier) blev nomineret til en Oscar for Oscar for bedste originale sang.[52]
2003–2008: Land of Opportunities-trilogien og øvrige værker
Lars von Trier fotograferet af Oliver Mark, København 2003

De fem benspænd (2003), lavet af von Trier og Jørgen Leth, er en dokumentar, som er sammensat af forskellige længder af eksperimentalfilm. Filmens præmis kom af at von Trier udfordrede Leth, hans ven og mentor, til at genindspille sin eksperimentelle kortfilm fra 1967; Det perfekte menneske, fem gange, hver gang med et forskelligt regelsæt.[53]

Hans næste planlagte trilogi, Land of Opportunities, består af Dogville (2003), Manderlay (2005) og den ikke-producerede Washington og foregår i USA under 1930'ernes krise, hvor emner som intolerance, frihed og slaveri fyldte i det amerikanske samfund.[54][55] De to første film blev begge optaget med samme specifikke og ekstremt stiliserede tilgang, hvor skuespillerne optrådte på et tomt scenegulv uden nogen form for kulisser kun med tegnet kalkstreger på gulvet, som skulle symbolisere vægge - en stil inspireret af 1970'ernes tv-teatre. I Dogville spillede Nicole Kidman rollen som Grace Margaret Mulligan, en rolle som Bryce Dallas Howard overtog i Manderlay.[kilde mangler] Med i begge film medvirkede store casts, som inkluderede Harriet Andersson, Lauren Bacall, James Caan, Danny Glover og Willem Dafoe.

I 2006 instruerede von Trier den danske dogme-komedie, Direktøren for det hele, som blev filmet ved en eksperimentel proces, som von Trier navngav Automavision, hvor instruktøren efter opsætningen af et stationært filmkamera, lader en computer bestemme, hvornår der skal tiltes, pannes eller zoomes.[kilde mangler] Hans efterfølgende projekt var den selvbiografiske film, De unge år: Erik Nietzsche sagaen del 1 i 2007, som von Trier skrev og Jacob Thuesen instruerede. Filmen, som omhandler von Triers år som studerende ved Den Danske Filmskole[56] havde medvirkende som Jonatan Spang som von Triers alter ego, kaldet ""Erik Nietzsche"", med fortællerstemme af von Trier selv, og med alle hovedkarakterer værende baseret på virkelige personer fra den danske film industri.[56] Nogle af de portrætterede personer er filmen inkluderer Jens Albinus som filminstruktør Nils Malmros, Dejan Čukić som manuskriptforfatter Mogens Rukov og Søren Pilmark.[56] Filmen blev nomineret til Nordisk Råds Filmpris i 2008, dog uden at vinde.[57]
2009–2014: Depressions-trilogien

Depressions-triologien består af Antichrist (2009), Melancholia (2011) og Nymphomaniac (2013). I alle de tre film medvirker Charlotte Gainsbourg, og filmene omhandler karakterer, som kæmper med depression eller sorg på forskellige måder. Trilogien skulle angiveligt repræsentere de depressioner Trier selv har gennemgået.[58]

Antichrist følger ""et sørgende par, der tager til deres hytte i skoven, hvor de håber deres tur til Edens Have kan hele deres knuste hjerter og problemfyldte ægteskab; men naturen går sin gang og ting går fra at være dårlige til værre"".[59] Filmens to hovedpersoner spilles af Willem Dafoe og Gainsbourg. Filmen havde premiere under konkurrencen ved Cannes Film Festival i 2009, hvor festivalens dommerpanel hædrede filmen ved at tildele prisen for “Best Actress” til Gainsbourg.[60] Filmen blev udvalgt som ""Nordens bedste film"" i 2009, hvor den vandt Nordisk Råds Filmpris.[61] Trier delte de medfølgende 350.000 kr. med sin producer hos Zentropa, Meta Foldager.[62]

Melancholia, med premiere i 2011, er et apokalyptisk drama omhandlende to depressive søstre, spillet af Kirsten Dunst og Gainsbourg, hvor den førstnævnte bliver gift lige før en vildfaren planet kolliderer med Jorden.[63] Filmen deltog i konkurrencen ved de 64. Cannes Film Festival i 2011, hvor Dunst vandt prisen for “Best Actress”.[64]

Kort efter færdiggørelsen af Melancholia begyndte von Trier produktionen af Nymphomaniac, som følger en kvindes seksuelle åbenbaring, spillet af Gainsbourg.[65] I begyndelsen af december 2013, blev en fire timer lang version vist for pressen under en lukket fremvisning. Øvrige medvirkende i filmen inkluderer Stellan Skarsgård (i sin sjette film med von Trier), Shia LaBeouf, Willem Dafoe, Jamie Bell, Christian Slater, og Uma Thurman. Som respons til påstande om at von Trier egentlig bare havde lavet en ""pornofilm"", udtalte Skarsgård ""... hvis du ser den her film, så vil du opdage at det faktisk bare er en dårlig pornofilm, selv hvis du spoler hurtigt frem. Og efter en rum tid, vil du også opdage at du ikke engang reagerer på de eksplicitte scener. De bliver lige så naturlige som at se nogen spise en skål morgenmad.""[kilde mangler] Ved filmens officielle premiere i Storbritannien blev filmen opdelt og vist i to dele.[kilde mangler]

I interviews forud for filmens premiere afslørede Gainsbourg og medskuespiller Stacy Martin at protestiske vaginaer, body doubles og specialeffects blev brugt i produktionen af filmen. Martin udtalte også at filmens karakterer var inspireret af instruktøren ham selv, og fortalte at det havde været en ""ære"" at medvirke i filmen, som hun havde nydt at lave.[66] Filmen blev også udgivet i to dele ved den australske premiere den 20. marts 2014. I februar 2014 blev en ucensoreret version af Volume I vist ved Filmfestivalen i Berlin, uden nogen videre annoncering af, hvornår eller hvor den fulde fem-en-halv-time lange Nymphomaniac ville få premiere for offentligheden.[67] Den fulde version havde premiere ved Filmfestivalen i Venedig i 2014 og blev kort efter vist i et begrænset antal biografer verdenen over.[kilde mangler]
2015–2018: The House That Jack Built og tilbagevenden til Cannes

I 2015 begyndte von Trier at arbejde på sin nye film, The House That Jack Built, som oprindeligt var planlagt som en tv-serie i otte afsnit. Historien omhandler en seriemorder, og ses fra morderens perspektiv. Medvirkende var Matt Dillon i titelrollen, over for Bruno Ganz, Riley Keough og Sofie Gråbøl.[68][69] Optagelserne blev indledt i marts 2017 i Sverige, før de fortsatte i København i maj.[70]

I februar 2017 forklarede von Trier at filmen ""hylder idéen om at livet er ondt og sjælløst, hvilket kun tydeliggøres ved den nye opstigelse af Homo trumpus – rottekongen"".[70] Filmen havde premiere ved Filmfestivalen i Cannes i maj 2018.[71] Til trods for at flere end hundrede publikummer forlod salen under visningen, modtog filmen alligevel en 10 minutter lang stående applaus.[72][73]
2019–nu: Riget-trilogien

Efter premieren på The House That Jack Built planlagde von Trier at lave Études, en antologi-film bestående af ti sort-hvid segmenter, hver ti minutter lange, efter inspiration fra musicals; projektet blev dog aldrig færdiggjort.[74] I december 2020 blev det annonceret at han ville lave en tredje og afsluttende sæson af sin tv-serie Riget (1994 og 1997) med titlen Riget Exodus, med Søren Pilmark og Ghita Nørby i tilbagevendende roller, samt et nyt cast med bl.a. Mikael Persbrandt og Nikolaj Lie Kaas. Serien blev optaget i 2021 og de fem afsnit havde premiere i november 2022. [75][76] Miniserien havde premiere udenfor konkurrencen ved den 79. Filmfestival i Venedig, hvor den blev vist som en fem-en-halv-time lang spillefilm. Den modtog blandede anmeldelser fra anmeldere.[77]

I 2024 annoncerede von Trier, at han var i gang med udarbejdelsen af en ny film med titlen After med støtte fra Det Danske Filminstitut. Optagelserne til filmen begyndte i slutningen af 2024 med Stellan Skarsgård i hovedrollen.[78]
Kontroverser
Udtalelser under Cannes-interview

I maj 2011 under en pressekonference i Cannes forud premieren på Melancholia, kom von Trier med opsigtsvækkende udtalelser omkring nazisme og Adolf Hitler,[79][80] hvilket skabte store kontroverser i medierne, og som førte til at festivalen erklærede von Trier for persona non grata, som den første person nogensinde.[81][82] Han blev herved bandlyst fra filmfestivalen i ét år,[83] mens Melancholia blev i årets konkurrence.[84] Kort før pressekonferencens afslutning blev von Trier spurgt ind til sine tyske rødder og sin interesse for nazistisk æstetik, eftersom han selv beskrev filmens genre som ""Tysk romantik"".[85][86] Han jokede og udtalte at han ""ikke længere var jøde"" (efter at være blevet fortalt sandheden om sin biologiske far), at han nu ""forstår"" og ""sympatiserer"" med Hitler, at han ikke er imod jøder, bortsat fra Israel, som er ""a pain in the ass"" og han spøgte med, at han var nazist.[86] Von Trier blev udnævnt til at være antisemitist på grund af hans udtalelser.[87] Han frigav en formel undskyldning straks efter pressekonferencen[88] og undskyldte gentagende gange for sine jokes i alle interviews i de følgende uger efter optrinnet,[89][90][91], hvor han påstod at han ikke havde været ædru,[92], og udtalte at han ikke behøvede at forklare, at han ikke var nazist.[93][94] I 2019 udtalte von Trier dog at pressekonferencen med de omdiskuterede udtalelser var ""den eneste pressekonference jeg nogensinde har afholdt, ædru.""[95] Kort efter optrinnet udtalte von Trier sig til pressen, hvor han undskyldte og forklarede ""Holocaust er den værste forbrydelse, der nogensinde er sket. Jeg har intet imod jøder. Jeg har et jødisk navn, og alle mine børn har jødiske navne"", og tilføjede, at hans særprægede danske humor var blevet misforstået af det internationale pressekorps: ""Det var virkelig dumt gjort, og det skete i det helt forkerte forum. På pressemødet med de danske journalister var der ingen problemer, men jeg tror ikke, de internationale journalister forstår min danske humor"".[82]

De medvirkende skuespillere i Melancholia, som var til stede under optrinnet – Dunst, Gainsbourg, Skarsgård – forsvarede instruktøren ved at påpege hans velkendte provokerende humor,[96][97] og hans depression.[98] Von Trier afslog efterfølgende at deltage i en lukket pressevisning af hans kommende film Nymphomaniac. Som forsvar til Triers udtalelser, udtalte Skarsgård ved visningen: ""Alle ved at han ikke er nazist, og det var vanærende den måde pressen omtalte ham på og påstod han var.""[99] Cannes Filmfestivals direktør udtalte senere at hele kontroversen var lige så ""unfair"" og ""tåbelig"" som von Triers dårlige joke, og erklærede at hans film var velkomne ved festivalen og at von Trier blev set som ""ven"" af festivalen.[83]
Sex og vold i film

Flere af von Triers film, heriblandt Idioterne (1998), Antichrist (2009), Nymphomaniac (2013) og The House That Jack Built (2018), indeholder eksplicitte scener, som har skabt kontroverser;[100] den førstnævnte modtog stor kritik efter dens premiere, da en filmanmelder blev smidt ud under visningen i Cannes grundet tilråb, og filmen blev kraftigt censoreret til de efterfølgende visninger.[101] Under Cannes Filmfestival i 2018 forlod omkring 100 publikummer salen under premieren på The House That Jack Built.[72]
Dyremishandling under optagelser

Et æsel blev slagtet grundet filmdramatiske årsager under produktionen af Manderlay - en episode som fik flere skuespillere, heriblandt John C. Reilly, til at forlade filmprojektet i protest over dyremishandling.[102] Scenen blev fjernet fra filmen inden dens premiere.[103]

Til trods for at filmen The House that Jack Built blev rost af dyrerettighedsorganisationen PETA for dens brug af realistiske effekter, blev en scene, hvor hovedpersonen skamferer og mishandler en ælling, kritiseret af flere publikummer.[104]
Privat
Fritz Michael Hartmann (Skabelon:C.)
Familie

I 1989 afslørede von Triers mor på sit dødsleje at hans biologiske far ikke var Ulf Trier, som von Trier troede, men i stedet hendes tidligere chef, Fritz Michael Hartmann (1909–2000),[105] som stammede fra en lang linje af danske klassiske musikere. Hartmanns bedstefar var Emil Hartmann og hans oldefar J. P. E. Hartmann. Hans onkler var bl.a. Niels Gade og Johan Ernst Hartmann, og Niels Viggo Bentzon var hans fætter. Inger Trier havde udtalt at hun havde videregivet sin søn “kunstneriske gener”.[106] Von Trier havde, med sin fjerne tyske afstamning fra Hartmann-familien, spøgt med at selvom han så sig selv havende en jødisk baggrund, så “var han nok tættere på at være nazist”.[107]

Under den tyske besættelse af Danmark, var Hartmann faktisk en del af den danske modstandsbevægelse, hvor han i al hemmelighed kæmpede mod pro-Tyskland og pro-nazistiske kollegaer i sit offentlige embede.[108] Et andet medlem af denne modstandsgruppe var Hartmanns kollega Viggo Kampmann, som senere blev Danmarks statsminister.[109] Efter at have mødt sin far fire gange, ønskede Hartmann ikke længere at have kontakt til von Trier.[110]
Forhold

Von Trier var gift med Cæcilia Holbek, skuespiller, fra 1987 til 1995.[111] Parret har sammen to døtre; Agnes og Selma Sunniva.[111] Parret blev skilt kort efter fødslen af deres yngste datter.[112]

Von Trier blev gift med Bente Frøge i 1995.[113] De mødte hinanden i 1994, da Frøge var klasselærer for von Triers datter.[113][114] De har sammen tvillingesønner; Benjamin og Ludvig (f.1997). I september 2015 annoncerede parret, at de skulle skilles efter 20 års ægteskab.[113] Skilsmissen kom efter at von Trier havde indrømmet, at han havde haft en affære med Jenle Hallund, manuskriptkonsulent og forfatter, siden 2010.[115] Hallund udgav i september 2015 sin selvbiografiske roman, Mænd bærer min kiste, hvor Hallund beskrev et forhold til ""Geniet"", som angiveligt var von Trier.[116][115]

Von Trier tog først afstand fra Hallunds bog, og hævdede at den lå til grund for hans skilsmisse,[116][117] men offentliggjorde i april 2016 at han og Hallund var i forhold med hinanden.[118] Hallund og von Trier var sammen frem til januar 2019, hvor Hallund bekræftede deres brud.[112]

I september 2019 offentliggjorde von Trier at han var i forhold med en kvinde, Rebecca.[112][119]
Helbred
Mentale helbred

Von Trier lider af flere fobier, inklusiv en ekstrem frygt for at flyve. Denne frygt har tidligere ført til komplikationer for von Trier og hans hold, da optagelser har været begrænset til at kun at kunne foregå i enten Danmark eller Sverige.[120]

Von Trier har flere gange udtalt at han lider af tilbagevendende depressioner, som gør ham ude af stand til at arbejde og opfylde sociale forpligtelser.[121] Han har gennem hele sit liv lidt af voldsom angst og OCD – tvangstanker og tvangshandlinger.[122]
Parkinsons

Den 8. august 2022 blev det annonceret at von Trier var blevet diagnosticeret med Parkinsons sygdom.[123][124] Ifølge Variety planlagde von Trier at tage et pause fra filminstruktion for at vænne sig til sit nye liv med sygdommen, hvortil han udtalte: ""Jeg vil holde en lille pause og finde ud af hvad der skal ske, men jeg håber virkelig at min tilstand bliver bedre. Det er sygdom du ikke kan fjerne; du kan dog arbejde med symptomerne.”[125] Den 12. februar 2025 blev det oplyst af Zentropas producer, Louise Vesth, at von Trier var flyttet ind på et plejecenter i Bredebro ved Kongens Lyngby.[126][127][128] ",Mand
Mads Mikkelsen,"Mads Dittmann Mikkelsen R. (født 22. november 1965) er en dansk skuespiller. Efter endt uddannelse fra Aarhus Teaterskole i 1996 fik han sit nationale gennembrud med filmen Pusher, og han har siden medvirket i flere danske tv- og filmproduktioner såsom Blinkende lygter (2000), Rejseholdet (2000-2004), En kongelig affære (2012), Jagten (2012), Druk (2020), Retfærdighedens ryttere (2021) og Bastarden (2023). Han fik sit internationale gennembrud med rollen som skurken Le Chiffre i James Bond-filmen Casino Royale (2006) og har siden medvirket i internationale film- og tv-produktioner som Coco Chanel & Igor Stravinsky (2008), Hannibal (2013–2015), Doctor Strange (2016), Rogue One: A Star Wars Story (2016), Fantastiske skabninger 3: Dumbledores hemmeligheder (2022) og Indiana Jones and the Dial of Destiny (2023).

Han har gennem sin karriere modtaget adskillige priser og nomineringer, som BAFTA- og Cannes-nomineringer for bedste mandlige skuespiller og European Film Awards-, Bodil- og Robert-priser, og han blev i 2010 udnævnt til ridder af Dannebrogordenen.
Opvækst

Mikkelsen blev født den 22. november 1965 på Østerbro, København, som søn af Henning Mikkelsen, bankfuldmægtig, og Bente Christiansen, sygehjælper.[1] Hans storebror, Lars Mikkelsen, blev født året før, i 1964, og de voksede op på Nørrebro i København. Som barn og ung gik Mikkelsen til gymnastik og var gymnastiktræner i Gymnastikforeningen Gefion i elleve år. Efter at han blev student fra Metropolitanskolen i 1984, blev han en del af danse/dramaprojektet for unge kreative arbejdsløse, den moderne dans-gruppe Micado Danse Ensemble, hvor han i de følgende otte år optrådte i adskillige forestillinger, som bl.a. i Cirkusrevyen i 1990.[2][3] I 1987 flyttede han et år til Göteborg, Sverige,[4] hvor han tog en et-årig danseuddannelse på Göteborg Balletakademi, ligesom at han to gange var på Martha Grahams sommerskole i New York.[5][6][7] Mikkelsen har siden udtalt at det er grundet de mange danseoptrædner at han indså, at han var mere interesseret i de dramatiske aspekter af optrædenerne og at han ville forsøge at blive skuespiller.[8][3] Han søgte i 1993 ind på skuespillerlinjen ved Aarhus Teater, hvor han blev optaget.[3]
Karriere
1996-2000: gennembrud, Pusher, Blinkende lygter

Mikkelsen blev uddannet fra Aarhus Teaterskole i 1996, og han medvirkede efterfølgende i forestillingen Kunst ved Aarhus Teater, Paradis (1997), Længe siden (1999) og Fiaskospiralen (1999) ved Aveny Teater og i forestillingen Romeo og Julie ved Østre Gasværk i 1998.[9] Mikkelsen havde sin filmdebut i kortfilmen Blomsterfangen i 1996 i rollen som Max, der uvidende følger i sin kriminelle fars fodspor og ender i samme fængsel som ham. Filmen modtog positive anmeldelser og vandt en Robert-pris for bedste kortfilm i 1997.[10]

Mikkelsen fik også sit gennembrud i 1996 med instruktør Nicolas Winding Refns filmdebut Pusher, hvor Mikkelsen spillede den voldelige og kriminelle Tonny. Mikkelsen blev tilbudt rollen som Tonny efter at være blevet set optræde i en teaterforestilling på Aarhus Teater, hvor Refn fandt Mikkelsens hurtige måde at snakke på med en meget københavnsk dialekt yderst passende til rollen.[11] Filmen blev godt modtaget, og har med tiden fået nær kultstatus som en af de vigtigste film i dansk filmhistorie. Mikkelsen har siden hen udtalt at filmen var definerende for hans karriere: ""...Jeg har meget svært ved at forestille mig min karriere uden den film. Jeg var selvfølgelig kommet i gang på en anden måde, men udover at den film viste folk, at her var jeg som skuespiller, hvilket jo var vigtigt, var det også måden, vi arbejdede på. Den var så rigtig og inspirerende for mig, at havde jeg ikke startet med den, ved jeg ikke, om jeg havde fundet den måde at arbejde på meget senere.. [..] ..Man kan næsten ikke bedømme, hvor meget den har betydet for mig. Næsten alt..""[11]

Mikkelsens portrættering af en udsat, problematisk og kompleks karakter fra et af samfundets nederste sociale lag, blev et portræt han gentog i hans to efterfølgende roller; i filmen Bleeder fra 1999 og Blinkende Lygter fra 2000. I Bleeder spillede Mikkelsen igen under instruktion fra Nicolas Winding Refn, i rollen som den generte og sky filmnørd Lenny. I Anders Thomas Jensens succesfulde Blinkende Lygter (2000), spillede Mikkelsen den skydeglade og voldelige Arne overfor Søren Pilmark, Ulrich Thomsen og Nikolaj Lie Kaas, som sammen udgør en kriminel bande, og som køber en nedslidt restaurant. Filmen blev hurtigt en kommerciel og anmelderrost succes, og mange af filmens citater anses for ikoniske.[12]
2001-2005: De grønne slagtere, Rejseholdet

I 2001 medvirkede Mikkelsen i Jonas Elmers komedie Monas verden i rollen som Monas drømmefyr, Casper. Samme år medvirkede Mikkelsen også i Hella Joofs komedie En kort en lang, hvor han spillede den homoseksuelle Jacob, som på aftenen for offentliggørelsen af sin forlovelse med sin kæreste Jørgen forelsker sig i deres fælles veninde. Filmen blev et stort biografhit og Mikkelsen vandt sin første Zulu Award i kategorien bedste skuespiller.

I 2002 medvirkede Mikkelsen i Ole Bornedals skandinaviske drama, Jeg er Dina, hvor han spillede rollen som Dinas stedsøn, Niels. Samme år medvirkede han også i Susanne Biers romantiske drama Elsker dig for evigt i rollen som lægen Niels, der indleder en affære med kæresten til en patient, som Niels' kone på tragisk vis har kørt ned.[13] Filmen blev en af de mest sete danske film i biograferne i 2002,[14] og gav Mikkelsen sine første Bodil- og Robert-nomineringer, begge i kategorien bedste mandlige hovedrolle.[15] Også i 2002 medvirkede Mikkelsen i det dansk-skotske drama Wilbur begår selvmord, som er skrevet af Lone Scherfig og Anders Thomas Jensen, og instrueret af Scherfig. Mikkelsen spiller rollen som den danske chefpsykolog, Albert Horst, og han spillede over for et rent skotsk cast.[16]

Mikkelsen medvirkede i 2003 i Anders Thomas Jensens morbide komedie De grønne slagtere, hvor han spillede rollen som slagteren Svend, der sammen med sin kompagnon, Bjarne, kæmper med få deres slagterforretning op og køre, indtil de en dag får fat på noget helt specielt kød, der hurtigt bliver eftertragtet af kunderne i byen. Filmen modtog overvejende positive anmeldelser, men levede ifølge kritikere ikke op til forventningerne efter successen med filmen Blinkende lygter (2000).[17] Filmen blev dog et publikumshit, og Mikkelsen modtog sin anden Bodil-nominering i kategorien bedste mandlige hovedrolle i 2004.[18] I 2003 medvirkede Mikkelsen også i den spansk-dansk komedie, Torremolinos 73, hvor han spillede en mindre rolle som danskeren Magnus. Trods flotte anmeldelser i Spanien, blev filmen ikke taget godt imod i Skandinavien.[19] Samme år medvirkede han også i Ole Bornedals teaterstykke Mænd uden noget på Aveny-T, hvor han overfor Dejan Čukić, spillede en kvindehadende bjergbestiger, der pludselig vågner op ""død"" i et lighus.[20][21]

Fra 2000 til 2004 spillede Mikkelsen med i den prisbelønnede danske tv-serie Rejseholdet, hvor han spillede den unge og til tider uregerlige kriminalassistent Allan Fischer. Tv-serien blev en stor succes, som løb i fire sæsoner, hvor Mikkelsen medvirkede i alle 32 episoder. Serien modtog i 2002 en Emmy Award i kategorien bedste internationale dramaserie og samme år vandt Mikkelsen prisen for bedste skuespiller ved Copenhagen TV Festival for sin præstation. Mikkelsen har udtalt at han nød sin tid med lave tv-serien: ""...Vi elskede at være sammen, og det var vildt for det er ikke så tit, at man har fast job i et helt år som skuespiller. Det var ret unikt dengang. Jeg ville elske at komme tilbage og lave noget med Lars Brygmann og Waage Sandø, om det så er Rejseholdet eller noget andet..."" [22] Også i 2004 genoptog Mikkelsen sin gennembrudsrolle som den kriminelle Tonny i filmen Pusher II, som er fortsættelsen til Pusher (2000). Nicolas Winding Refn var igen instruktør, og filmen havde denne gang Tonny som hovedperson, som vender tilbage til sit gamle liv efter en fængselsdom for at finde ud af at han har en nyfødt søn. Filmen blev et stort hit, og Mikkelsen vandt for første gang en Bodil- og Robert-pris i kategorien bedste mandlige hovedrolle for sin præstation.[23] I 2004 spillede Mikkelsen også med i den amerikanske storfilm King Arthur i rollen som Tristan, en af Kong Arthurs riddere af det runde bord, hvor han spillede overfor bl.a. Clive Owen og Keira Knightley. Mikkelsens medvirken gjorde ham mere internationalt kendt, og til trods for overvejende negative anmeldelser, blev filmen et kommercielt hit.[24]

I 2005 medvirkede Mikkelsen igen i en Anders Thomas Jensen-instrueret film; Adams æbler, hvor han spiller den evigt optimistiske og desillusionelle præst Ivan. Filmen blev et stort biografhit og en af de bedst indtjenende film i 2005, og Mikkelsen modtog en Robert-nominering i kategorien bedste mandlige birolle. Samme år medvirkede Mikkelsen også i ungdomsserien Julie, hvor han spillede Julies far, Harald.
2006-2010: internationale gennembrud, Casino Royale

I 2006 spillede Mikkelsen med i Ole Christian Madsens drama Prag. Hans rolle som Christoffer gav ham en Bodil- og Robert-nominering i kategorien bedste mandlige hovedrolle, og han vandt en Zulu Award i en lignende kategori.[25] Samme år fik Mikkelsen sin første udbredte internationale succes i rollen som skurken Le Chiffre i den enogtyvende James Bond-film, Casino Royale. Mikkelsen udtalte, at han fik rollen så nemt at selv Daniel Craig spurgte, om han havde været i seng med nogen for at få rollen.[26] Mikkelsen sagde om dette, at ""[Casterne, red.]... havde lavet deres lektier og set mit arbejde, så det var helt fint, men bare lidt antiklimatisk, fordi jeg var så klar på at lave mere for dem, men det var bare... ""okay, du får rollen"".""[26] Han udtalte endvidere at fordi han allerede var et etableret og kendt navn i Danmark, så skete der ikke meget andet end at hans stak over tilbudte filmprojekter blev en smule større.[26] Mikkelsens præstation som den onde skurk modtog flotte anmeldelser, og blev blandt andet kaldt bloddryppende og frygtindgydende.""[27] En anden dansker, Jesper Christensen, spillede også med i filmen og filmen blev den mest sete i Danmark det år. I 2006 havde Mikkelsen også hovedrollen i Susanne Biers drama Efter brylluppet. Filmen blev en stor succes og modtog international anerkendelse, da den blev nomineret til Oscar for bedste internationale film i 2007.[28] For sin rolle som Jakob, der efter flere år i Indien vender tilbage til Danmark, hvor hans liv vendes op og ned, vandt han prisen for bedste skuespiller ved den internationale filmfestival i Palm Springs, og modtog både en European Film Award- og en Robert-nominering.

I 2008 spillede Mikkelsen den danske modstandskæmper Jørgen Haagen Schmith overfor Thure Lindhardt i Ole Christian Madsens Flammen & Citronen, en film som er løst baseret på virkelige hændelser, som involverede de to mest aktive modstandskæmpere fra den danske modstandsgruppe Holger Danske under 2. verdenskrig.[29] Mikkelsens karakter blev kaldt ""Citronen"" efter den Citroën-bilfabrik han arbejdede i.[30] Mikkelsen og Lindhardts karakterer blev af anmeldere sammenlignet med Butch Cassidy and the Sundance Kid; ""... dette er historien om flotte rebeller med pistoler. Det er fast-paced, stylet og nervepirrende.""[30] I 2008 lagde Mikkelsen også stemme til Le Chiffre-karakteren i Quantum of Solace-videospillet, og han optrådte i sit Le Chiffre-antræk, da han blev inviteret til det schweiske urfirma Swatchs ""007 Villain Collection""-launch i Bregenz, Østrig.[31] Det følgende år, i 2009, efter at have fået ry for at være en af Europas mest sensuelle mandlige skuespillere, spillede Mikkelsen den lidenskabelige komponist Igor Stravinsky i Jan Kounens anmelderroste film Coco Chanel & Igor Stravinsky, som er baseret på romancen mellem komponisten og modedesigneren Coco Chanel i 1920'ernes Frankrig.[32] Som forberedelse til rollen, måtte Mikkelsen i løbet af få uger lære sig selv fransk og russisk og at spille klaver.[33][34] I 2009 spillede Mikkelsen igen med i en Nicolas Winding Refn-produktion, hvor han spillede den nordiske kriger One-Eye, under korstogene i filmen Valhalla Rising (2009) og Draco, en selvopofrende leder af kongens hær i Clash of the Titans - Titanernes kamp (2010).[35] I 2010 indgik Mikkelsen også i en reklame for rejsebureauet Star Tours, hvor han under sloganet ""Dage du aldrig glemmer"" reklamerede for bureauets nyeste resort på Koh Samet i Thailand, hvor reklamen også blev optaget.[36]
2011-2015: Jagten, En kongelig affære, Hannibal
Mikkelsen ved San Diego Comic-Con International i 2016

Mikkelsen spillede i 2011 rollen som Comte de Rochefort i De tre musketerer, som til trods for negative anmeldelser, blev et kommercielt hit.[37] I 2012 spillede han hovedrollen i Thomas Vinterbergs anmelderoste og prisbelønnede film, Jagten, som han vandt prisen for bedste mandlige skuespiller ved Cannes Film Festival samme år.[38] For hans præstation som pædagogmedhjælperen Lucas, der uretsmæssigt beskyldes for seksuelle overgreb mod et barn, modtog Mikkelsen også en nominering i kategorien bedste mandlige hovedrolle ved European Film Awards og en Actor of the Year-nominering ved London Film Critics Circle Award.[15] Jagten blev en af de mest sete film i Danmark i 2012, og modtog både en BAFTA-, Golden Globe- og en Oscar-nominering i kategorien bedste udenlandske film. I 2012 spillede Mikkelsen også med i det historiske drama, En kongelig affære, hvor han indtog rollen som den preussiske livlæge, Johann Friedrich Struensee, som indledte en affære med Dronning Caroline Mathilde, imens han behandlede den psykiske syge danske konge, Christian 7. Filmen, som var en af de dyreste film nogensinde lavet i dansk filmhistorie, mest grundet de ekstravagante kostumer, blev en anmelder- og publikumsucces.[39] Filmen blev også en international succes, og modtog både en Guldbjørn-, Golden Globe- og Oscar-nominering for bedste udenlandske film i 2013.[40]

Mikkelsen spillede Hannibal Lecter i NBCs tv-serie Hannibal (2013–15), hvor han bl.a. spillede overfor Hugh Dancy.[41] Serien blev en stor succes, og Mikkelsens præstation som den koldblodige morder modtog flotte anmeldelser.[42] Mikkelsen var i begyndelsen selv nervøs for at acceptere rollen, da han fandt Anthony Hopkins' portrættering af Lector ""noget nær perfektion"".[43]

I 2013 medvirkede han i det romantiske drama Charlie Countryman overfor Shia LaBeouf og Evan Rachel Wood, som havde dens premiere ved Sundance Film Festival, og senere samme år indtog han titelrollen i filmen Michael Kohlhaas, som havde dens premiere ved Cannes Film Festival i 2013, som bygger på den sandfærdige historie om hestehandleren Kohlhaas i det 16. århundrede. I 2014 medvirkede han i den danske western, The Salvation af Kristian Levring, hvor han spillede overfor Eva Green, Jeffrey Dean Morgan og den danske sangerinde, Nanna Øland Fabricius (også kendt som Oh Land).

Mikkelsen medvirkede i 2015 i sin fjerde Anders Thomas Jensen-produktion med komedien Mænd og høns. Filmen, der har samme sorte humor og forunderlige plottwists som set i Jensens tidligere produktioner, blev en publikumssucces og blev en af de mest sete film i Danmark i 2015.[44] Samme år medvirkede Mikkelsen også i den amerikanske sangerinde Rihannas musikvideo til sangen ""Bitch Better Have My Money"", hvor han spilled rollen som hendes revisor, som er ""the bitch"" som stjal fra hende.[45]
2016-nu: Marvel, Star Wars, Druk

I 2016 var Mikkelsen udtaget til at være en del af hovedkonkurrencens jury ved Cannes Film Festival 2016, efter at han i 2012 modtog prisen for bedste mandlige skuespiller for Jagten.[46] I oktober 2016 spillede Mikkelsen rollen som superskurken Kaecilius i Marvel-filmen Doctor Strange, hvor han spillede overfor Benedict Cumberbatch og Tilda Swinton. Til trods for at Mikkelsens rolle blev kritiseret for være underudnyttet og blev stemplet som endnu en generisk Marvel-""bad guy"", blev Mikkelsens præstation rost af anmelderne.[47][48][49][50] I december 2016 spillede Mikkelsen rollen som videnskabsmanden og designeren af Dødsstjernen, Galen Erso i Star Wars spin-off filmen, Rogue One: A Star Wars Story.[51] Mikkelsen har af omgange været frontfigur for det danske ølmærke Carlsberg, og han medvirkede i 2017 i en reklame til primært det britiske marked, hvor han cyklede rundt i Københavns gader under sloganet ""The Danish Way"". Reklamen blev dog taget så godt imod, at den blev udbredt globalt. Mikkelsen indgik i oktober 2020 et nyt samarbejde ved Carlsberg.[52] I 2018 spillede han den eneste overlevende efter et flystyrt i Arktis i thrilleren Arctic.[53]

Mikkelsen lagde ansigt og stemme til Hideo Kojima's videospil Death Stranding i 2019.[54][55] Spillet fik overvejende positive anmeldelser, og blev et kommercielt hit, men modtog blandede anmeldelser som omhandlede gameplayet og selve historien. I 2018 havde Mikkelsen en mindre birolle i Julian Schnabels biografiske film om Vincent van Gogh, At Eternity's Gate, med Willem Dafoe som Van Gogh.[56] I 2019 medvirkede Mikkelsen i Jonas Åkerlunds actionfilm Polar, som var baseret på Víctor Santos' grafiske novelle Polar: Came With the Cold.[57] [58]

Efter fem år vendte Mikkelsen i 2020 tilbage til dansk film, og medvirkede i Thomas Vinterbergs anmelderoste og prisbelønnede film Druk, hvor han spillede overfor Thomas Bo Larsen, Lars Ranthe og Magnus Milang. Filmen blev hurtigt en succes, hvilket kulminerede, da den i 2021 vandt en Oscar for bedste internationale film.[59] Filmens nominering markerede Mikkelsens fjerde medvirken i en film, som er blevet nomineret til en Oscar (Efter brylluppet (2007), En kongelig affære (2013) og Jagten (2014)). Mikkelsen modtog for sin præstation som Martin, hvis liv ændres drastisk, da han og sine tre venner indgår i et alkoholeksperiment, en BAFTA-nominering for bedste mandlige hovedrolle, og han vandt en Bodil-, Robert- og European Film Awards i samme kategori.[15] I 2020 medvirkede Mikkelsen også i sin femte Anders Thomas Jensen-instruerede film med filmen Retfærdighedens ryttere, i rollen som militærmanden Markus, hvis husstru omkommer i en togulykke, som måske ikke var så meget en uheldig ulykke, som det ser ud til. Til trods for filmens premiere under covid-19-pandemien blev filmen en af de mest sete film i Danmark, sammen med filmen Druk. Mikkelsen modtog for sin præstation en Robert-nominering i kategorien bedste mandlige hovedrolle.[15]

I 2021 medvirkede Mikkelsen i den amerikanske dystopiske actionfilm Chaos Walking, hvor han spillede overfor Daisy Ridley og Tom Holland.[60] Filmen modtog blandede anmeldelser og blev ikke en kommerciel succes.[61] I 2022 medvirkede Mikkelsen i den tredje installation af Fantastiske skabninger-triologien, Fantastiske skabninger 3: Dumbledores hemmeligheder i rollen som den onde troldmand Gellert Grindelwald. Den 26. november 2020 blev det offentliggjort af Warner Bros. at Mikkelsen ville overtage rollen fra Johnny Depp, grundet dennes skandaleramte retssag mod den britiske avis The Sun.[62] [63] Filmen modtog blandede anmeldelser, mens Mikkelsens præstation blev rost af flere internationale medier og den britiske avis The Daily Telegraph skrev bl.a. at ""...Mikkelsen burde have haft rollen fra begyndelsen (af triologien, red.)...""[64][65]

I 2023 medvirkede Mikkelsen i den femte og afsluttende film i Indiana Jones-franchisen, Indiana Jones and the Dial of Destiny. Han indtog rollen som skurken Voller i filmen, som modtog blandede anmeldelser.[66] Han udtalte at dette var en af eneste film-franchises han faktisk var vokset op med at se.[67] Mikkelsens medvirken markerede hans femte medvirken i en af den internationale filmhistories største film-franchises, herunder James Bond, Star Wars, Marvel, Harry Potter og nu Indiana Jones. Mikkelsen udtalte i et 2024-interview at han havde ønske om ligeledes at medvirke i Jurassic Park-, Batman- og Fast and Furious-franchisene.[68] Samme år medvirkede Mikkelsen i sit andet historiske drama af Nikolaj Arcel, da han medvirkede i Bastarden, som er baseret på Ida Jessens bestseller fra 2020, Kaptajnen og Ann Barbara.[8] Filmen, der omhandler den sande historie omkring kampen om den uopdyrkede jyske hede i 1750’ernes Danmark, hvor Frederik 5. sendte kaptajn Ludvig von Kahlen dertil for at opdyrke heden til stor modstand fra Frederik de Schinkel, en godsejer i området. Mikkelsen indtog rollen som Ludvig Kahlen overfor Amanda Collin, og filmen modtog positive anmeldelser og blev indstillet til at være Danmarks kandidat til en Oscar-nominering, dog uden at blive valgt.[8][69] Filmen modtog en Robert og en bodilpris for årets bedste danske film, og Mikkelsen modtog for sin rolle i filmen sin fjerde Robert og sin fjerde Bodil for bedste mandlige hovedrolle.

I 2024 havde Mikkelsen sin debut som catwalkmodel, da han gik med i det italienske Zegnas modeshow under Milan Men's Fashion Week den 18. juni 2024.[70] Mikkelsen er desuden ambassador for brandet.[71] I 2024 lagde Mikkelsen stemme til den både den engelske og den danske version af skurkeløven Kiros i Barry Jenkins' prequel til Løvernes Konge, Mufasa: The Lion King.
Kommende produktioner

I oktober 2020 blev det annonceret at Mikkelsen vil indtage rollen som den sovjetiske ingeniør og spion, Adolf Tolkachev, i dramafilmen The Billion Dollar Spy, som foregår under den kolde krig.[72] Filmen har ukendt premieredato.

I maj 2023 offentliggjorde det amerikanske magasin Variety at Mikkelsen, overfor Vanessa Hudgens, ville medvirke i Derrick Bortes filmatisering af Victor Santos' grafiske novelle Polar: The Black Kaiser. Novellen er forløber for Polar: Came with the Cold som ligeledes blev filmatiseret i 2019 med Mikkelsen i hovedrollen. Mikkelsens rolle i filmen og premieredato er ukendt.[73]

I juni 2023 blev det annonceret at Mikkelsen ville genforenes med Hannibal-skaberen, Bryan Fuller, i Fullers kommende familie-gyser, Dust Bunny. Mikkelsen vil spille over for Sigourney Weaver. Filmen har ukendt premieredato. Fuller offentliggjorde selv nyheden på sin Instagram om at optagelserne med Mikkelsen foregik i Budapest, Ungarn.[74]

I august 2024 annoncerede produktionsselskabet Zentropa at Mikkelsen ville medvirke i Anders Thomas Jensens nye komedie Den sidste viking, hvor han vil indtage den ene hovedrolle over for Nikolaj Lie Kaas.[75] Filmen vil blive Mikkelsens sjette samarbejde med Thomas Jensen og forventes premiere i efteråret 2025.[76]
Privatliv

Mikkelsen blev gift med Hanne Jacobsen, danser og koreograf, den 2. december 2000. De mødtes i 1987, hvor de begge dansede i en forestilling i Aarhus.[3] Parret har sammen to børn; Viola (f. 1995) og Carl (f. 1998).[77] Familien bor i Hellerup, men boede også i en periode i Toronto, mens Mikkelsen optog til tv-serien Hannibal.[1] ",Mand
Bjørn Lomborg,"Bjørn Lomborg (født 6. januar 1965 på Frederiksberg) er en dansk politolog og debattør, der er blevet internationalt kendt på grund af bøger og artikler med hovedtesen, at mange forudsigelser og påstande fra miljøforkæmpere er overdrevne. Lomborg var lektor i statskundskab ved Aarhus Universitet, da han i 1998 forfattede en række kronikker i Politiken, der satte gang i en meget omfattende debat om hans udsagn. Senere samme år uddybede han sine kontroversielle synspunkter i bogen Verdens sande tilstand, der også vakte stor international opmærksomhed, da den i 2001 blev udgivet på engelsk med titlen The Sceptical Environmentalist. Lomborg har siden opgivet sin akademiske karriere, men i en række forskellige stillinger og med adskillige bog- og artikeludgivelser udviklet sine synspunkter, bl.a. om den globale opvarmning.

Siden 2012 har han været bosat i Prag.
Karriere
Tidlig karriere

Bjørn Lomborg blev kandidat i statskundskab (cand.scient.pol.) i 1991 fra Aarhus Universitet. I 1994 tog han en ph.d.-grad ved Københavns Universitet. I hans tidlige karriere lå Lomborgs akademiske interesse bl.a. i simulationer af strategier indenfor spilteori.[1] I 1996 blev Lomborgs artikel ""Nucleus and Shield: Evolution of Social Structure in the Iterated Prisoner's Dilemma"" publiceret i tidsskriftet American Sociological Review. Han blev ansat ved Institut for Statskundskab, Aarhus Universitet som adjunkt i 1994 og fra 1996 som lektor. I 1994-2001 underviste Bjørn Lomborg bl.a. i statistik på Institut for Statskundskab, og han er derfor ofte blevet omtalt som statistiker. Han er imidlertid ikke cand.stat., men cand.scient.pol., så politolog er den korrekte betegnelse. Det var mens han var ansat som lektor i Aarhus, at han i 1998 skrev de fire kronikker i Politiken, som blev starten på hans berømmelse.
Institut for Miljøvurdering

Efter en opfordring fra Bjørn Lomborg lod statsminister Anders Fogh Rasmussen oprette et nyt miljøinstitut, Institut for Miljøvurdering (IMV), da Regeringen Anders Fogh Rasmussen I trådte til i 2001,[2] og i februar 2002 blev Lomborg udnævnt til direktør for instituttet, en stilling han dog valgte at forlade efter halvandet år i juli 2004. IMV's bestyrelse udpegede derpå Peter Calow som ny direktør for IMV. Instituttet overlevede dog kun nogle få år efter Lomborgs afgang, da det i 2007 blev nedlagt som selvstændig institution i forbindelse med oprettelsen af Det Miljøøkonomiske Råd.
Copenhagen Consensus

Efter arbejdet i IMV vendte Lomborg sommeren 2004 tilbage som lektor i statskundskab ved Aarhus Universitet, men forlod igen sin stilling her den 1. februar 2005.[3] Han var adjungeret professor på Copenhagen Business School 2005-15[4] og fra januar 2006 ansat sammesteds som leder af det med statslige midler nyoprettede Copenhagen Consensus Center, der bl.a. afviklede Copenhagen Consensus-konferencen i 2008.[5] Efter regeringsskiftet i 2011 standsede bevillingen til centeret.[6] Copenhagen Consensus Center forlod derpå CBS, men fortsatte som en privat institution, der i dag drives som en amerikansk organisation med adresse i Massachusetts, fortsat med Bjørn Lomborg som chef.[7]
Bosat i Prag

I 2012 flyttede Bjørn Lomborg til Prag, hvor han siden har været bosat, efter eget udsagn som en direkte konsekvens af, at den danske stats opbakning til ham og finansielle støtte til hans center bortfaldt.[6] Han rejser dog rundt i verden over halvdelen af året.[8] Blandt en række andre aktiviteter er Lomborg fast klummeskribent for det internationale syndikeringsbureau Project Syndicate, der har en række af verdens største aviser som abonnenter.
Australian Consensus Centre

I 2014 var Lomborg involveret i planer om at oprette et Consensus Centre i Australien med tilsvarende opgaver som det oprindelige Copenhagen Consensus Center. I samarbejde med bl.a. University of Western Australia blev det i 2014 aftalt, at Lomborg skulle være leder af sådan et center. Efter stærk modstand fra både offentligheden og mange medarbejdere på universitetet blev projektet dog aflyst i maj 2015.[9]
Kronikker og Verdens sande tilstand

I 1998 skrev Lomborg fire kronikker i Politiken om sine kontroversielle tanker om, at de mest publicerede påstande og forudsigelser om en række miljøproblemer var forkerte. Lomborg var blevet inspireret til kronikkerne af at have læst den amerikanske økonom Julian Simons tilsvarende holdninger.[6] Aviskronikkerne vakte meget stor opsigt i offentligheden, og der fulgte en ophedet debat. Efter Lomborgs udsagn blev der trykt mere end 400 artikler i de større danske dagblade.[10]

Lomborg videreførte sine tanker samme år i bogen Verdens sande tilstand, der udkom på engelsk 2001 som The Sceptical Environmentalist. Den er oversat til en lang række sprog. Alumnenetværket University of Cambridge Programme for Sustainability Leadership valgte i 2007 The Sceptical Environmentalist som en af ""top 50 sustainability books"" (top 50 bøger om bæredygtighed).[11]
Cool It

I september 2007 udgav Lomborg i USA bogen Cool It, hvori han gentager sin skepsis over prioriteringer i miljødebatten samt kritik af Kyoto-aftalen. Lomborg anerkendte igen i Cool it, at menneskets afbrænding af fossile brændstoffer har indflydelse på jordens klima, men anfægtede, at der er videnskabeligt belæg for, at konsekvenserne er så katastrofale som spået. Lomborgs synspunkt var, at menneskeheden står overfor en bred vifte af udfordringer i det nye århundrede, og at den globale opvarmning ikke er den mest presserende ud fra et økonomisk cost-benefit-synspunkt. Lomborg foreslog i Cool it, at en mere langsigtet klimastrategi med beskedne fossil-CO2-skatter, en satsning på forskning i ikke-fossile energikilder og energibesparende teknologier skulle erstatte Kyotoaftalens kvoteordninger.

Bogen skabte ligesom forgængerne en del kontroverser. En anmeldelse i avisen Washington Post i september 2007 slutter med at karakterisere bogen som ""et skjult angreb på menneskehedens fremtid"".[12][13] Samtidig medtog den engelske avis The Guardian Bjørn Lomborg på en liste over 50 personer, som kunne redde jorden.[14]

Bogen blev udgivet på dansk i efteråret 2007 med titlen Køl af. I en kritisk anmeldelse mente Svend Auken, at ""Hvis ’Køl af’ skal læses, bør det ske med forsigtighed,"" og angav for eksempel at en af FN's Klimapanels rapporter ""lodret modsiger alle [Lomborgs] påstande om de store omkostninger ved at bremse op for de store klimaforandringer.""[15]
Copenhagen Consensus on Climate 2009

I september 2009 var Lomborg hovedmanden bag konferencen Copenhagen Consensus on Climate, der blev afholdt på Georgetown University i Washington DC. Her blev forskellige løsninger på klimaforandringerne drøftet af en række primært økonomer. Deltagerne prioriterede, at der skulle bruges flere midler på forskning i teknologiske klimaforbedringer (bl.a. forslag om geoengineering og grøn energi, men udtrykte skepsis overfor udbredt brug af CO2-afgifter.[16] Sammen med den amerikanske avis The Wall Street Journal udgav Bjørn Lomborg i løbet af efteråret 2009 en række artikler om verdens ofre for global opvarmning set fra Copenhagen Consensus.
Kritik af videnskabelig troværdighed

Bjørn Lomborgs artikler i aviser som The Wall Street Journal og The Telegraph er gentagne gange blevet kontrolleret af Climate Feedback, et verdensomspændende netværk af forskere, der kollektivt vurderer troværdigheden af den indflydelsesrige mediedækning af klimaændringer. I alle tilfælde lå den videnskabelige troværdighed mellem ""lav"" og ""meget lav"". Climate Feedbacks forskere konkluderer, at Lomborg i ét tilfælde ""practices cherry-picking""[17], i et andet tilfælde, at han ""had reached his conclusions through cherry-picking from a small subset of the evidence, misrepresenting the results of existing studies, and relying on flawed reasoning""[18], i et tredje tilfælde, at ""[his] article [is in] blatant disagreement with available scientific evidence, while the author does not offer adequate evidence to support his statements"",[19] og i et fjerde tilfælde, at ""The author, Bjorn Lomborg, cherry-picks this specific piece of research and uses it in support of a broad argument against the value of climate policy. He also misrepresents the Paris Agreement to downplay its potential to curb future climate change.""[20]

Nobelpris-modtager i økonomi Joseph E. Stiglitz har anmeldt Lomborgs bog False Alarm (2020) og kalder den for 'decideret farlig læsning' for folk, der ikke er velinformeret nok om klimaforandringernes omstændigheder på forhånd.[21]
Privatliv

Lomborg er ifølge eget udsagn homoseksuel og vegetar,[22] og kendt for at gå i jeans og T-shirts, selv til formelle forretningsmøder.[23] ",Mand
Thomas Vinterberg,"Thomas Vinterberg (født 19. maj 1969)[1] er en dansk filminstruktør og manuskriptforfatter. Efter endt uddannelse fra Den Danske Filmskole i 1993 har han instrueret en række succesrige film, såsom De største helte (1996), Festen (1998), Submarino (2007), Jagten (2012) og Druk (2020). Han har modtaget flere danske og internationale priser, i 2021 således en Oscar og BAFTA-pris for bedste udenlandske film for Druk, ligesom han som den første dansker nogensinde modtog en Oscar-nominering i kategorien ""Bedste instruktør"".[2]

I 1995 stiftede Vinterberg sammen med Lars von Trier, Kristian Levring og Søren Kragh-Jacobsen det kunstneriske koncept dogme95, som er et manifest og regelsæt, hvis mål er at forenkle filmproduktion og derved lade historien og skuespillet træde klarere frem og skabe en klarere kommunikation med modtageren.[3]

I 2010 debuterede Vinterberg som teaterinstruktør med en opsætning af sit eget stykke Das Begräbnis i Burgtheater i Wien.[4]
Opvækst

Vinterberg blev født den 19. maj 1969 på Frederiksberg, København, som søn af Søren Vinterberg, redaktør, og Ingerlise Vinterberg, pædagog (født West). Han har en storesøster, Dorte Vinterberg, og to halvsøskende, Vilfred Vinterberg og Ida Felicia Noack, fra sin fars andet ægteskab.[5] Som syvårig flyttede han og hans familie ind i kollektivet Nordkrog i Hellerup, hvor han boede indtil han blev 19 år: ""...Jeg husker det som en meget gylden og varm tid. Og levende og gal. Et ekstremt kraftcentrum. Uden nogen som helst behov for noget udenfor. Og jeg husker særligt det her bord i vores kæmpestore fælleskøkken som værende et elektrisk samlingspunkt – der var altid mennesker og levende og spændende..."" udtalte han i maj 2015.[5] Vinterbergs forældre blev skilt, da han var omkring tolv år, og da de med tiden flyttede fra kollektivet og tilbød, at han og hans søster kunne flytte med en af dem, besluttede Vinterberg og hans søster sig alligevel for at blive boende i kollektivet.[6]

Vinterberg spillede som ung også guitar i et band, men måtte ved sin optagelse på den Danske Filmskole fravælge musikken på grund af manglende tid.
Karriere
Tidligste karriere

Vinterbergs interesse for film opstod i en tidlig alder, og han instruerede sin første film, Sneblind, som sekstenårig i samarbejde med Aslak Lytthans.[7] De havde opsøgt Filmværkstedet i København, hvor Dino Raymond Hansen støttede deres idé om at lave en kortfilm, og de formåede også at få tildelt økonomisk støtte fra flere fonde samt DR. Store dele af filmen blev filmet i Palladium under Rådhusarkaden i København, og i filmen medvirkede blandt andre Dick Kaysø og Carl Quist Møller.[8] Projektet endte med at tage fire år at fuldføre grundet forskellige vanskeligheder, såsom haltende og manglende økonomi og tekniske uheld.[9] Filmen havde sin premiere på Grand Teatret i København i 1990, men modtog overvejende negative anmeldelser og blev afvist til blive sendt på DR.[8]
1989-2002: Filmskole, Dogme95, Festen

Som tyveårig søgte Vinterberg i 1989 ind på Den Danske Filmskole og blev, som en af de yngste elever nogensinde, optaget.[5] Vinterberg har siden udtalt, at han var så glad over sin optagelse, at han endte med at løbe rundt i sin lejlighed med bukserne nede: ""Jeg kan huske, den dag jeg fik brevet med besked på, om jeg var optaget eller ej. Der blev jeg så bange, at jeg tænkte: nu må jeg tisse. Men så måtte jeg alligevel se svaret og fik så fumlet det, så jeg tissede ud over brevet og mine fingre, og så endte jeg med bare at løbe rundt i lejligheden sådan … med pikken ude af bukserne og skreg af glæde.""[9] At blive optaget på en uddannelse i så ung en alder lagde også et vist pres på Vinterberg: ""...På filmskolen opdagede jeg, at jeg var blevet voksen lidt hurtigt. Fordi jeg startede så tidligt på det og også var blevet gift. Jeg var kun lige fyldt 20 og havde et ansvar, som man nok mindst burde være i 30'erne eller 40'erne for at have...""[5] På Filmskolen lavede Vinterberg som del af uddannelsen en midtvejsfilm, hvor han som en af de første i verden brugte håndholdt kamera i en fiktionsfilm.[9]

Vinterberg dimitterede fra filmskolen i 1993 med sin afgangsfilm Sidste omgang, som handler om en ung mand, spillet af Thomas Bo Larsen, der får konstateret kræft og kun har få måneder tilbage at leve i.[10] Filmen blev modtaget med stor ros og anerkendelse og er siden hen blevet kaldt én af de bedste afgangsfilm fra den Danske Filmskole gennem tiden. Filmen vandt desuden to priser, ""Jury Award"" og ""Young Talent Award"", ved den internationale festival for filmskoler i München i 1993.[11][12]

Vinterberg instruerede samme år tv-filmen Slaget på tasken, som blandt andet havde Ann Eleonora Jørgensen, Nikolaj Coster Waldau, Ulrich Thomsen og Jesper Klein på rollelisten.[13][14]

I 1995 instruerede han novellefilmen Drengen der gik baglæns, som modtog stor ros og indbragte Vinterberg hans første Robert-pris i kategorien bedste kortfilm.[15] I marts 1995 udfærdigede og grundlagde Vinterberg sammen med Lars von Trier det kunstneriske koncept Dogme95; et manifest og regelsæt, hvis mål var at skulle forenkle filmproduktion og derved skabe en klarere kommunikation med modtageren. Konceptet satte en bølge i gang i den danske og udenlandske filmverden, og der blev i det efterfølgende årti produceret en lang række danske og udenlandske film, som fulgte dogme-regelsættet.[16] Søren Kragh-Jacobsen og Kristian Levring tilsluttede sig konceptet kort efter tilblivelsen og sammen med Vinterberg og Trier blev de fire mænd omtalt som ""Dogme-brødrene"".[17] Dogme-reglerne foreskriver blandt andet, at filmproduktionerne skal foregå på location (i modsætning til et opsat studie med opsat lys, kameraer osv.), ingen tilføjelse af rekvisitter, som ikke allerede findes på location, kameraet skal være båret på kroppen eller i hånden, samt at ekstra lyd eller musik ikke må tilføjes i postproduktion, medmindre disse var en del af de faktiske optagelser.[3] Vinterbergs debut som dogme-filminstruktør skete i 1998 med filmen Festen, som endte med at overgå Vinterbergs ellers succesfulde filminstruktørdebut De største helte fra 1996, som fik stor anerkendelse og modtog tre priser ved Robert-uddelingen i 1997.

Festen (1998) blev Vinterbergs gennembrud som instruktør, da filmen gik verden over og fik stor succes. Filmen, der finder sted under en 60 års fødselsdag, hvor den gode stemning pludselig vender, da en dyster hemmelighed kommer frem, modtog stor anerkendelse og blandet andet nomineringer til Golden Globe- og BAFTA-priserne i kategorien ""Bedste udenlandske film"". Desuden vandt den Juryens Specialpris ved Cannes Film Festival, og blev nomineret til Den Gyldne Palme. Filmen, som har Ulrich Thomsen, Henning Moritzen, Thomas Bo Larsen og Paprika Steen på rollelisten, vandt syv Robert-priser, to Bodil-priser (begge inklusiv prisen for bedste danske film), samt en European Film Award.[18] Vinterberg skrev manuskriptet til filmen i samarbejde med Mogens Rukov, og filmen er takket være sin succes blev omsat til et teaterstykke, som er blevet spillet i Danmark og i udlandet og senest er nået til Broadway i New York.[19] Festen blev i 2006, sammen Lars von Triers Idioterne (1998), optaget i Kulturkanonen på listen over film, som anses som en stor og vigtig del af Danmarks kulturarv.[19] Andre film på denne liste inkluderer blandt andet Ditte Menneskebarn (1946), Kundskabens Træ (1981), Pelle Erobreren (1987) og tv-serien Matador (1978-1982).[19]

I 1999 blev Vinterberg kontaktet af det engelsk rockband Blur, efter at medlemmer af bandet havde set Festen, som de var meget imponeret over og de ønskede derfor at Vinterberg skulle instruere musikvideoen til deres kommende single ""No Distance Left to Run"" fra deres album 13. Selvom instruering af musikvideoer ikke normalt er noget succesfulde filminstruktører gør i, ifølge produktionsselskabet Nimbus Film[20], var Vinterberg begejstret for Blurs musik, og han tog imod opgaven. Musikvideoen blev efterfølgende optaget over fire nætter i medlemmernes respektive hjem.[20] Musikvideoen er med i Best of Blur fra 2000, som er en samling af bandets bedste musikvideoer.[21] Vinterberg gentog successen, da han i 2002 instruerede musikvideoen til Blurs ""Don't Bomb When You're the Bomb"".[22]

På nytårsaften mellem 1999 og 2000 indgik Vinterberg i et filmeksperiment sammen med sine dogme-brødre, Lars von Trier, Søren Kragh-Jacobsen og Kristian Levring, hvor hver instruktør skulle optage en 70 min. lang film med hver sin hovedperson og hver sit filmhold på samme tid.[23] De i alt fem kameraer skulle optage uafbrudt fra kl. 23:30 den 31. december 1999 frem til 00:40 den 1. januar 2000, mens de fire instruktører fra et kontroltårn kunne styre deres filmhold igennem menneskemængden i Københavns gader, hvor de havde frihed til at improvisere eller ændre på historien, som natten skred frem.[23] Om aftenen nytårsdag 2000 kunne de danske husstande se resultatet af de fire instruktørers optagelser på henholdsvis DR1, TV 2, TV3 og TV Danmark1. På DR2 og på TV Danmark1’s kanal kunne man følge slagets gang fra instruktørernes kontrolrum (via det femte kamera), og på TV3 kunne man se alle fire skuespillere i ét samlet billedsignal. I 2001 klippede Valdís Óskarsdóttir en 66 minutters version sammen af de fire instruktørers historier, og resultatet kom ligesom projektet til at hedde filmen D-Dag.[23]
2003-2010: Mellemårene, Metallica, Submarino
Vinterberg ved Karlovy Vary International Film Festival i 2005

I årene efter Festen (1998) modtog Vinterberg adskillige tilbud fra filmproducenter fra London og Hollywood om at instruere film, men der skulle alligevel gå fem år før Vinterbergs næste spillefilm It's all about love blev færddigjort i 2003.[24] Filmen, der er Vinterbergs første engelsk-sprogede film, havde store stjerner som Joaquin Phoenix, Claire Danes og Sean Penn på rollelisten, og foregår i et apokalyptisk 2021, som er ødelagt af klimaforandringer. Til trods for at denne store internationale satsning formåede at komme med i hovedkonkurrencen ved Sundance Filmfestival i 2003, modtog filmen overvejende negative anmeldelser og blev ikke en kommerciel succes.[25] Til trods for den hårde modtagelse, har Vinterberg siden udtalt at filmen er en af hans favorit projekter at lave;
Citat 	Jeg kan ikke huske én eneste konkret episode fra de år, hvor jeg skrev den film. Livet passerede bare forbi med lynhastighed, og min medforfatter, Mogens Rukov, og jeg var ved at blive vanvittige af det, fordi vi blev bare ved og ved med at skrive om ... Jeg brændte mig alvorligt på den oplevelse. Jeg plejer at sige, at den [film] er mit problembarn. Det er jo ofte sådan med problembørn, at det er dem, der opfører sig dårligst socialt. Men det er dem, man holder mest af.[9] 	Citat

Vinterbergs efterfølgende projekt blev også en international satsning med den engelsk-sprogede film Dear Wendy i 2005. Filmens manuskript er skrevet af Lars von Trier og handler om en gruppe unge pacifister i West Virginia som indgår i et fællesskab omkring pistoler. Filmen havde præmiere på Sundance Filmfestival i 2005,[26] men modtog overvejende negative anmeldelser og blev af den danske presse betragtet som et flop.[27] Til trods for den negative modtagelse modtog Vinterberg prisen ""Silver St. George"" for bedste instruktør ved den internationale filmfestival i Moskva i 2005.[28]

I 2007 vendte Vinterberg tilbage til dansk film og instruerede filmen En mand kommer hjem, som har bl.a. Thomas Bo Larsen, Morten Grunwald, Ronja Mannov Olesen og Karen-Lise Mynster på rollelisten. Filmen modtog blandede anmeldelser og blev ikke en kommerciel succes.

I 2008 instruerede Vinterberg sin tredje musikvideo, som denne gang var for det amerikanske heavymetal-band Metallicas single ""The Day That Never Comes"" fra albummet Death Magnetic. Optagelserne fandt sted i begyndelsen af august 2008 i et ørkenområde lidt udenfor Los Angeles.[29]

Efter flere år med mindre vellykkede projekter instruerede Vinterberg i 2010 det socialrealistiske drama, Submarino, som er en filmatisering af romanen af samme navn, skrevet af Jonas T. Bengtsson. Filmen, der følger to brødre, som vokser op og lever i et hårdt narkomiljø i København, modtog stor positiv kritik og ros fra anmelderne, og især skuespillerne, Jakob Cedergren, Peter Plaugborg, Gustav Fischer Kjærulff og Patricia Schumanns troværdige og rå præstationer blev fremhævet.[30] Filmen modtog en lang række danske og internationale nomineringer, såsom femten til Robert-uddelingen og fem til Bodil-uddelingen, samt en nominering for bedste mandlige hovedrolle til Cedergren ved European Film Awards, dog uden at vinde. Derudover blev Vinterberg blev første gang nomineret til Guldbjørnen ved Filmfestivalen i Berlin for sin instruktion.[31] Vinterberg modtog sammen med Tobias Lindholm, manuskriptforfatter på filmen, og Morten Kaufmann, producer fra Nimbus Film, også Nordisk Råds Filmpris i 2010 for filmen.[32] Filmen blev desuden indstillet til at være Danmarks bud på bedste internationale film til Oscar-uddelingen i 2010, men tabte til Susanne Biers Hævnen, der endte med at gå hen og vinde Oscaren for bedste internationale film.[33]
2012-2018: Jagten, Kollektivet

I 2012 instruerede Vinterberg dramaet Jagten, som han igen skrev i samarbejde med Tobias Lindholm, der handler om en mand, som uretmæssigt bliver beskyldt for at have begået et seksuelt overgreb på et barn, hvorefter hele lokalsamfundet vender sig mod ham. Vinterberg fik inspiration til filmen efter at være blevet kontaktet af en børnepsykolog som efter Festens succes i 1999, gav ham en mappe med dokumenter, der omhandlede pædofili-sager, men i stedet for at handle om ofrene for overgrebene, havde fokus på børn og deres fantasier. Vinterberg havde lagt dokumenterne fra sig, og fandt dem først frem igen ti år senere, hvor han fik idéen om at fortælle historien fra en uskyldig dømts synsvinkel.[34] Filmen, som har Mads Mikkelsen i hovedrollen som pædagogmedhjælperen Lucas, der beskyldes for overgrebet, blev en succes og modtog stor international anerkendelse, og blev vist i biografer i mere end 30 lande, bl.a. Frankrig, Storbritannien, Tyskland, Italien og USA.[34] Filmen havde premiere ved filmfestivalen i Cannes i maj 2012, hvor den var den første dansk-sprogede film i hovedkonkurrencen om Den Gyldne Palme siden 1998, hvor Vinterberg egen film Festen (1998) deltog.[35] Filmen endte med at modtage den økumeniske pris, mens Mikkelsen vandt prisen for bedste mandlige hovedrolle. Filmen modtog endvidere i 2014 en nominering i kategorien ""Bedste udenlandske film"" ved både Golden Globe-, BAFTA- og Oscar-uddelingen, hvilket dermed blev Vinterbergs første Oscar-nominering.[35] Jagten blev den helt store vinder ved de danske Bodil- og Robert-uddelinger, hvor den bl.a. vandt priserne for bedste danske film, bedste mandlige hovedrolle, bedste kvindelige birolle, ligesom at filmen blev den bedst indtjenende film i Danmark i 2013.[35]

Efter successen med Jagten kastede Vinterberg sig over en noget andet genre med det periodiske romantiske drama, Far from the Madding Crowd, som blev hans tredje internationale spillefilm. Filmen, der er den fjerde filmatisering af romanen af samme navn (dansk titel: Fjernt fra verdens vrimmel) fra 1874 skrevet af Thomas Hardy, foregår i det britiske 1870'erne og havde Carey Mulligan, Matthias Schoenaerts og Michael Sheen på rollelisten.[36] Filmen blev optaget på forskellige lokationer i og omkring London i løbet af efteråret 2013 og havde premiere i maj 2015. Filmen modtog positive anmeldelser, og blev en kommerciel succes.[37]

I 2016 udkom Vinterbergs film, Kollektivet, som er inspireret fra hans egen opvækst og barndom i kollektiv. Filmen, der omhandler et ægtepar i 1970'erne, der beslutter sig for at etablere et kollektiv, er en filmatisering af Vinterbergs eget teaterstykke af samme navn, som opnåede stor succes på Burgtheater i Wien, men desværre ikke blev taget lige så godt mod i Danmark.[38] Filmen, der har Trine Dyrholm og Ulrich Thomsen i hovedrollerne, blev modtaget positivt af anmelderne, og Vinterberg modtog sin anden nominering til Guldbjørnen ved Filmfestivalen i Berlin, mens Dyrholm vandt Sølvbjørnen for bedste kvindelige skuespiller.[38][39]

I 2018 instruerede Vinterberg den internationale katastrofefilm, Kursk, som er baseret på den virkelige hændelse fra 2000, hvor den russiske atomubåd, Kursk, sank til bunden af Barentshavet under en militærøvelse, hvor en kaotisk og mangelfuld håndtering fra det russiske militær, endte med at koste alle de 118 personer ombord livet.[40] Filmen bestod af et internationalt cast med blandt andet Colin Firth, Matthias Schoenaerts, Léa Seydoux, Max von Sydow og Magnus Millang, og filmens manuskript var skrevet af Robert Rodat, som også havde skrevet manuskriptet til den succesfulde amerikanske krigsfilm Saving Private Ryan fra 1998.[41] Filmen modtog blandede anmeldelser, og blev ikke nogen kommerciel succes.[42]
2020-nu: Druk

Vinterberg instruerede i 2020 komedie-dramaet Druk, som han igen skrev i samarbejde med Tobias Lindholm. Filmen skulle have haft sin verdenspremiere ved Cannes Filmfestivalen i maj 2020, men grundet covid-19-pandemien blev premieren rykket til at blive ved den internationale filmfestival i Toronto i september 2020. Filmen, der handler om en gruppe mænd, der begynder at drikke dagligt for at teste en hypotese om at en konstant alkoholpromille i blodet påståeligt vil forbedre deres livskvalitet, og som havde Mads Mikkelsen, Thomas Bo Larsen, Lars Ranthe og Magnus Millang på rollelisten, blev omgående en succes og modtog hurtigt stor international anerkendelse og flotte anmeldelser.[43] Filmen modtog en lang række internationale nomineringer og priser, såsom prisen for bedste udenlandske film ved BAFTA-, European Film Awards- og Césarpris-uddelingen i 2021, mens det kun blev til en nominering i samme kategori ved Golden Globe-uddelingen.[44] Filmen indbragte i april 2021 dog Vinterberg sin første Oscar, da filmen vandt prisen for bedste internationale film ved Oscar-uddelingen, hvor Vinterberg også, som den første dansker nogensinde, blev nomineret i kategorien bedste instruktør.[2] I Danmark blev Druk også den store vinder ved både Bodil- og Robert-prisuddelingerne, da filmen bl.a. vandt prisen for bedste danske film, bedste manuskript og bedste mandlige hovedrolle ved begge uddelinger. Dette blev dermed Vinterbergs tredje Bodil i kategorien ""Bedste danske film"".[45][46]

Druk er dedikeret til Vinterbergs datter, Ida Marie Vinterberg, som var en af dem, der opfordrede Vinterberg til at lave filmen, men som omkom i en trafikulykke kort efter optagelserne til filmen var gået i gang.[47] Vinterberg har senere udtalt, at hans datters død var med til at ændre filmen: ""...På en eller anden måde har filmen ændret sig til at blive noget større end bare en drengestreg. Jeg vil faktisk driste mig til at sige, at vi ville undersøge noget mere end bare alkohol. Vi ville undersøge det at være i live og det at være i live på det tidspunkt, som de her fire lærere er. Da min datter dør fire dage inde i optagelserne, blev det ikke bare vigtigt, men en forudsætning for at fortsætte, at det her blev en livsinsisterende film og ikke bare en film om at drikke. Den er gået fra at være en hyldest til alkohol til at være en hyldest til livet...""[47] Optagelserne blev efter datterens død indstillet på ubestemt tid, men blev genoptaget efter 14 dage efter Vinterbergs eget ønske.

I 2020 annoncerede TV 2 at Vinterberg i samarbejde med Bo Hr. Hansen var i gang med at udvikle en ny mini-dramaserie; Familier som vores.[48][49] Serien, der omhandler et nutidigt Danmark, der rammes af så store oversvømmelser at befolkningen må flygte til andre lande, havde havde premiere på TV 2 i efteråret 2024, hvor den modtog blandede anmeldelser.[50][51][52]
Kommende produktioner

I marts 2024 blev det annonceret at Vinterberg vil filmatisere Astrid Lindgrens klassiske eventyr Brødrene Løvehjerte som en mini-serie. Vinterberg udarbejder manuskript i samarbejde med den britiske dramatiker Simon Stephens.[53] Premieredatoen er ukendt.
Privatliv

Vinterberg blev gift med teaterchef Maria Walbom Vinterberg den 30. juli 1990, og de fik sammen to børn, Nanna Maria (f. 1997) og Ida Maria (2000-2019). Parret blev skilt i 2007.[54]

Den 3. juli 2010 blev han gift i Svanninge Kirke på Fyn med skuespillerinden Helene Reingaard-Neumann, og de har sammen to børn, Albert (f. 2012) og Lily (f. 2015). Reingaard-Neumann har medvirket i adskillige af Vinterbergs film, såsom i En mand kommer hjem (2007), Submarino (2015), Kollektivet (2016), Kursk (2018) og senest som hustruen til en af de fire mænd i filmen Druk (2020).[55]

Den 5. maj 2019 udtalte en talsmand fra filmselskabet Zentropa i en pressemeddelelse, at Vinterbergs datter, Ida Maria, og Vinterbergs eks-kone, Maria Walbom, havde været involveret i en voldsom trafikulykke i Belgien dagen forinden, hvilket havde kostet datteren, Ida Maria, livet. Deres bil var blevet torpederet af en stor varevogn, hvis fører, grundet uopmærksomhed, ikke havde nået at bremse i tide før sammenstødet. Ida Maria var omkommet på stedet, mens Maria Walbom overlevede ulykken trods svære kvæstelser.[56] Ida Maria blev begravet den 18. maj 2019 fra Marmorkirken i København.[57] ",Mand
Claus Meyer,"Claus Meyer Nielsen (født 27. december 1963 i Nykøbing Falster) er en dansk selvlært tv-kok, kogebogsforfatter, og virksomhedsejer. Meyer blev kendt som tv-kok i Meyers Køkken og har siden været med til at oprette en lang række virksomheder heriblandt Meyers Madhus, Meyers Deli og Meyers Bageri, og han er medgrundlægger samt investor i michelinrestauranten Noma. Han er blevet en af Danmarks mest kendte gastronomiske iværksættere[1][2].

Han har grundlagt cateringfirmaet Meyers Køkken og Meyers, der leverer mad til kantiner i danske virksomheder og driver Meyers Bageri. Efter en britisk investeringsfond opkøbte både Løgismose og Meyers blev de slået sammen til Løgismose Meyers.
Karriere

Claus Meyer tog studentereksamen i 1983 på Nykøbing Katedralskole. Efter at have arbejdet et år som au pair i Frankrig studerede han ved Handelshøjskolen i København og blev uddannet som cand.merc. international i 1991. Hans speciale var om opstart og udvikling af virksomheder.[3] Claus Meyer er ikke uddannet kok.

I en større offentlighed blev han kendt som tv-kok i programmet Meyers Køkken på DR1 i perioden 1991-99. I 2007 var han igen tv-kok i programmet Mad i Norden - Smag på Danmark på DR1.
Indgangen til michelinrestauranten Noma.

Claus Meyer har været involveret i en lang række virksomheder, som f.eks. Meyers Mad ud af Huset, Chokolade-Compagniet, Meyers Madhus, Meyer & Tingstrøm personalerestauranter, Frugt fra Lilleø og Nørrebro Bryghus. Han er medgrundlægger og investor i gourmetrestauranten Noma, på Christianshavn, der er blevet anerkendt med to stjerner fra Michelin-guiden. Denne restaurant har taget udgangspunkt i det nordiske køkken. Rene Redzepi er køkkenchef og medejer af Noma. Endvidere driver Meyer Meyers deli på Gl. Kongevej og i Magasin du Nord på Kongens Nytorv.

Han har udgivet en lang række kogebøger[4] og har gennem foredrag og deltagelse i den offentlige debat advokeret for mere opmærksomhed på madkvalitet samt en forbedring af denne. Han har flere gange samarbejdet med madhistoriker og præsident for Det Danske Gastronomiske Akademi Bi Skaarup.[5][6] Claus Meyer er ligeledes medlem af Det Danske Gastronomiske Akademi siden 1992.

Claus Meyer blev i 2005 ekstern lektor ved Institut for fødevarevidenskab, KVL og i 2006 udnævnt som adjungeret professor i tilknytning til forskningsområdet inden for molekylær gastronomi samme sted.[3] Dette på trods af at han hverken har uddannelse i naturvidenskab, eller er uddannet kok.

I 2011 lavede han programmet Restaurant bag Tremmer, hvor han oplærte indsatte i Vridsløselille Statsfængsel i at lave mad for at rehabilitere dem. Programmet høstede megen kritik, fordi han ansatte voldsdømte, og visse medier hævdede at han ødelagde de indsattes jobchancer.[7] Et offer for en af de voldsdømte skrev en kronik i Politiken under titlen ""Får offeret også en chance til?"", som blev meget omtalt og diskuteret på de sociale medier.[8] Meyer svarede offerets kronik, og begrundede sit valg med, at han ønskede at forhindre ny kriminalitet.[9] Projektet kostede 11,2 mio. kr. fra det offentlige og TrygFonden bidrog med yderligere ca. 8 mio. kr. Af 160 indsatte havde 90 ikke gennemført forløbet, 43 var færdige og 27 stadig i gang i august 2014.[10] I en analyse udført for Dagbladet Børsen blev det konkluderet at det havde påvirket hans PR-værdi negativt under mediestormen.[11]

Han er medgrundlægger og medejer i restauranten Noma, som 26. april 2010 modtog prisen som verdens bedste restaurant.

Noma havde et udbrud af norovirus, hvor 63 mennesker blev syge efter at have spist på restauranten.[12] På trods af dette, har restauranten vundet hæder sidenhen. Noma har desuden været kritiseret fordi mange ansatte arbejder gratis på restauranten, hvor et måltid koster flere tusinde kroner. En artikel kunne således fortælle, at 2 ud af 3 kokke arbejder gratis på Noma,[13] samt at de primært benytter sig af udenlandsk gratis arbejdskraft.[14]
Hotel Saxkjøbing i Sakskøbing, som Meyer var med til at købe i 2006.

Meyer stammer oprindeligt fra Nykøbing Falster og han er i dag engageret i flere projekter på Lolland-Falster som Frugt fra Lilleø på Lilleø nord for Lolland, Hotel Saxkjøbing i Sakskøbing og Sydhavsøernes Frugtfestival. Han har også siddet i bestyrelsen for Lolland Falster Alliancen fra 2007-2008.[3]

Sammen med Carl Jones og kokken Erwin Lauterbach købte Meyer Hotel Saxkjøbing i 2006 med plan om at genåbne restauranten med fokus på lokale råvarer.[15][16] Jones solgte sin andel til Meyer og Lauterbach ved årsskiftet 2008/2009, og Lauterbach forlod stedet i november 2009,[17] og Meyer var derfor eneejer frem til, Ebbe Frahm blev medejer af i 2010.[18] I 2011 gav hotellet et underskud på 1,9 mio. kr.[19]. 2016 regnskabet viser et underskud på 2,8 mio. kr. og en negativ egenkapital på 6,3 mio. kr.[kilde mangler]

I 2012 medvirkede han i musikvideoen til sangen ""Hvad Der Sker Her"" med Nik & Ras. Sangen var et indslag til Zulu Comedy Galla og en opfølger til det foregående års ""Fugt i Fundamentet"". I videoen gnaver Meyer på et stykke Jaka bov.[20] Sangen solgte efterfølgende guld.[21] I marts måned samme år modtog han massiv kritik for dårlige arbejdsforhold i Meyers Bageri, fordi de bl.a. ikke fik løn under lange møder og manglende pauser.[22] Den administrerende direktør Tage Nielsen afviste i første omgange kritikken,[23] men få dage efter beklagede Meyer forholdende i talkshowet Clement Direkte og lovede at undersøge sagen nærmere.[24]
Studio på 1. sal af Gammelholm Toldkammer.

Sammen med kokken Torsten Vildgaard åbnede Meyer i 2013 restauranten Studio i Gammelholm Toldkammer i København.[25] Allerede fem måneder senere modtog restauranten en michelinstjerne.[26]

I 2014 solgte han sin virksomhed Meyer til den britiske kapitalfond IK Investment Partners. Fonden købte samtidig en anden gourmetvirksomhed, Løgismose, og den samlede pris for de to firmaer var omkring 700 mio. kr. En tredjedel af købsbeløbel lader Meyer og Løgismosees direktør Jacob Grønlykke være i den nye fælles virksomhed, og de får begge 20 % ejerskab.[27][28] Det nye firma fik navn Løgismose Meyers.

I sommeren 2016 åbnede Meyer restaurant Agern på Grand Central Terminal.[29] I november samme år blev det meddelt, at Agern havde modtaget en michelinstjerne blot seks måneder efter åbningen.[30]
Privat

Desuden er Claus Meyer gift med Christina Meyer Bengtsson, og sammen har de tre børn. I fritiden spiller han tennis og badminton.[31] ",Mand
Nikolaj Coster-Waldau,"Nikolaj Coster-Waldau (født 27. juli 1970 i Rudkøbing) er en dansk skuespiller og producer. Han blev færdiguddannet på Statens Teaterskole i 1993 og havde herefter roller på bl.a. Betty Nansen Teatret, Dr. Dantes Aveny og Teater Mungo Park. På film fik han gennembrud med hovedrollen i Nattevagten (1994). Han har siden haft hovedroller i bl.a. Vildspor (1998), Flugten fra Jante (1999), På fremmed mark (2000) og Rembrandt (2003). Waldau har også haft internationale roller i bl.a. Black Hawk Down (2001), Kingdom of Heaven (2005), Firewall (2006), Headhunters (2011), The Other Woman (2014) og The Silencing (2020). I 2008 spillede han hovedrollen i den amerikanske tv-serie New Amsterdam.

I 2011 fik Coster-Waldau rollen som Jamie Lannister i HBO-serien Game of Thrones. Rollen har gjort Coster-Waldau til et kendt ansigt i mange lande, og han var i 2017 en af verdens bedst betalte skuespillere på tv.[3] For sin rolle som Jaime Lannister blev Coster-Waldau flere gange Emmy Award-nomineret.

Waldau har siden 1997 været gift med skuespiller og sanger Nukâka Coster-Waldau.
Barn- og ungdom

Nikolaj Coster-Waldau er vokset op i Tybjerg på Sydsjælland. Han har to ældre søskende. Hans forældre nåede at blive skilt og gift igen, mens han var barn. De blev skilt igen senere, da han var flyttet hjemmefra. Hans mor arbejdede som overbibliotekar på Glumsø Hovedbibliotek,og hans far arbejdede delvist i Grønland og var derfor en del væk hjemmefra. Faderen var desuden alkoholiker og skyld i meget af det kaos, som Coster-Waldau følte, der var i hans barndomshjem.[4]

Sent i Nikolajs liv blev han gennem først gentest dernæst DNA-test vidende om at han havde en anden far, en information som chokerede Nikolaj.[5] Faderen skulle vise sig at være Kjeld Veirup, tidligere forstander for Filmskolen i Ebeltoft, en af grundlæggerne af DRs dokumentarsektion. Dette tema taler Nikolaj om i DRs “En særlig samtale” i november 2024.

Gennem hele sin barndom var Coster-Waldau en dagdrømmer. Han kunne bruge timevis på at søge ind i sin egen verden og følte sig altid lidt udenfor, på trods af at han dog havde venner. Han led af ekstrem generthed, noget han selv mener skuespillet har hjulpet ham med at overvinde. Selvom ingen rigtigt troede på hans drømme, havde han selv en indre tro på, at han kunne blive skuespiller, så efter sin studentereksamen fra Næstved Gymnasium flyttede han til København og begyndte at tage dramaundervisning.[4]
Karriere

Coster-Waldau blev uddannet fra Statens Teaterskole i 1993. Han debuterede på Betty Nansen Teatret i stykket Hamlet,[6] men hans gennembrud kom med filmen Nattevagten fra 1994. Nogen tid efter succesen med Nattevagten rejste Coster-Waldau til England for en periode.

Det lykkedes ham at komme med i en række engelsksprogede film, deriblandt krigsfilmen Black Hawk Down fra 2001 instrueret af den fremtrædende instruktør Ridley Scott. For at kunne udfylde rollen som soldat i filmen måtte Coster-Waldau først igennem et hårdt træningsprogram i det amerikanske Fort Bragg i North Carolina.[6] Med hovedrollen som John Amsterdam i Fox' politiserie New Amsterdam i 2008 fik han for alvor et gennembrud på amerikansk tv. Serien blev dog ikke den helt store succes, man havde forventet, men mange fik øjnene op for den danske hovedperson. Han fik ros for at spille overbevisende og tale amerikansk uden dansk accent.[4]

Han har været hovedpersonen i en af SAS' reklamefilm.

Han har vundet Søren Bregendal Prisen for både sin rolle som Sune i Den gode strømer og for rollen som Thomas i Himmerland.

I årene 2011-2019 havde han en af hovedrollerne i den populære tv-serie Game of Thrones som Jaime Lannister. Serien er baseret på George R. R. Martins storsælgende fantasy-romanserie A Song of Ice and Fire. For rollen som Jamie Lannister er Waldau blevet nomineret til en lang række priser, herunder Emmy Award, Screen Actors Guild Award, Critics' Choice Television Award[7], Saturn Award[8] og People's Choice Award[9].

Den fremtrædende rolle i Game of Thrones medførte, at Coster-Waldau var en af de ti medvirkende, der i 2018 blev portrætteret på et frimærke i Storbritannien.[10]

Han medvirker desuden i science fiction-filmen Oblivion. Han medvirkede også i gyseren ""Mama"" (2013).
Privatliv
Coster-Waldau har siden 1998 været gift med den grønlandske skuespiller, sangerinde og model Nukâka Coster-Waldau, med hvem han har to døtre. Nikolaj Coster-Waldau er goodwill-ambassadør for FN med fokus på FN's bæredygtige udviklingsmål og rettigheder for kvinder og piger[11]. ",Mand
Connie Nielsen,"Ungdom og karriere

Connie Nielsen er født i Frederikshavn men flyttede som ti-årig med sin familie til den lille by Elling i Vendsyssel. Fem år senere var hun med i sin mors cabaret og spillede desuden teater i ungdomsklubben Ungdomsgården Hånbæk.

18 år gammel rejste hun til Paris, Rom, Milano, Sydafrika og New York for at forbedre sine muligheder for en skuespillerkarriere, samtidig med at hun arbejdede som model i Paris og Milano.

Efter et par småroller fik Connie Nielsen sit gennembrud i filmen Devil's Advocate (1997), hvor hun spillede sammen med Al Pacino og Keanu Reeves. Siden da har hun indspillet en række film og tv-serier og er blevet en international stjerne, der dog også deltog i indspilningen af den danske film Brødre i 2004.
Personligt
Connie Nielsen er den ældste af fire, Connie, Bent, Ulrich og Søs. Connie Nielsen blev i slutningen af 2003 kærester med trommeslageren Lars Ulrich fra bandet Metallica, og parret fik sammen en søn, Bryce Thadeus Ulrich-Nielsen d. 21. maj 2007. Derudover har hun sønnen Sebastian Sartor fra et tidligere forhold. Forholdet til Lars Ulrich sluttede i 2012. Hun bor sammen med børnene i San Francisco. ",Kvinde
Brigitte Nielsen,"Brigitte Nielsen (født 15. juli 1963 i Rødovre) er en dansk skuespiller, model, musiker og reality tv-personlighed, der begyndte sin karriere med at stå model for Greg Gorman og Helmut Newton, og flere år senere, i 1985, medvirkede hun i Red Sonja og Rocky IV. Hun er også kendt for sit tidligere ægteskab med Sylvester Stallone. Hun spillede rollen som Karla Fry i Beverly Hills Cop II og som den mørke heks i tv-serien The Cave of the Golden Rose mellem 1992 til 1996. Hun medvirkede også i musikvideoen til Michael Jacksons ""Liberian Girl"". Hun taler flydende dansk, engelsk, italiensk og tysk.
Tidlige liv

Birgitte Nielsen er datter af bibliotekar Hanne og ingeniør Svend Nielsen, og har en bror Jan Nielsen. Hun gik i skole på Statens Pædagogiske Forsøgscenter (SPF) i klasse med blandt andre Thomas Blachman.[1]
Karriere

I 1979 rejste hun som blot 16-årig til Italien for at starte en karriere som model. Hun kom til at arbejde for topdesignere som f.eks. Giorgio Armani og Gianni Versace, og hendes arbejdspladser var Milano, Paris, Berlin og New York.[kilde mangler]

I 1985 indspillede hun sin første film med titelrollen i filmen Red Sonja (på dansk ''De Frygtløse''). Højdepunktet i hendes skuespillerkarriere var som snigmorderen Karla Fry i den amerikanske film Frækkere end politiet tillader 2 (originaltitel: Beverly Hills Cop II), foruden hendes medvirken i musikvideoen til Michael Jacksons ""Liberian Girl"".

Hun har senere medvirket i adskillige tv-shows og -serier. I januar 2012 blev hun kåret til jungledronning i RTL-serien ""Ich bin ein Star – holt mich hier raus"" efter en 16 dages hård overlevelseskamp i Australiens jungle. Hun satte sig igennem over for sine 10 modstandere, bl.a. fodboldspiller Ailton Goncalves da Silva fra Rio Branco, Brasilien.[kilde mangler]

I en alder af 60 år gik hun catwalk i Balenciagas pre-fall 2024 show, hvor både Kim Kardashian og Kendall Jenner var tilskuere.[2][3]
Ægteskaber og børn

Hun har været gift fem gange og er mor til fem børn. Fra 1983-85 var hun gift med den danske musiker Kasper Winding, med hvem hun i 1984 fik sønnen Julian Winding, som i dag er forsanger i bandet Hard Candy. I 1985-87 var hun gift med den amerikanske skuespiller Sylvester Stallone, som hun mødte under indspilningen af Red Sonja, og i hvis film Rocky IV og Cobra hun senere medvirkede. Derefter blev hun forlovet med den amerikanske fodboldspiller Mark Gastineau, mens han stadig var gift. De fik sønnen Killian i 1989. Fjerde ægteskab var med den schweizisk/italienske racerkører Raoul Meyer i 1993-2005, hvor parret fik sønnerne Douglas Aaron i 1992 og Raoul Jr. Ayrton i 1995 (den sidste opkaldt efter hendes ven Ayrton Senna). Den 8. juli 2006 blev hun gift med Mattia Dessi, der er tidligere model og nu tjener. Med ham har hun i en alder af 54 fået sit femte barn, datteren Frida.[4][5]

Ifølge flere medier var hun fra 1990-92 gift med instruktøren Sebastian Copeland (Orlando Blooms fætter), men ifølge hende selv var der ikke tale om et lovformeligt ægteskab.[kilde mangler] ",Kvinde
Sidse Babett Knudsen,"Sidse Babett Knudsen R. (født 22. november 1968) er en dansk skuespiller. Hun er uddannet fra Theatre De L'Ombre i Paris i 1990 og har siden medvirket i flere danske film og tv-serier, blandt andet Let's get lost (1997), Den eneste ene (1999), Monas verden (2001), Efter brylluppet (2006), Kapgang (2014), Borgen (2010-2022), Kød og blod (2020), Undtagelsen (2020) og Vogter (2024).[1]

Hun har desuden medvirket i udenlandske film og tv-serier, blandt andet The Duke of Burgundy (2014), Hermelinen (2015), Inferno (2016), A Hologram for the King (2016), Westworld (2016), Kvinden fra Brest (2017) og Electric Dreams (2017).[2] For sine præstationer har hun modtaget adskillige priser og nomineringer, blandt andet Bodil- og Robert-priser samt en Emmy Award-nominering og modtaget en César Award og en Monte-Carlo TV Festival-pris, ligesom hun i 2014 blev udnævnt til ridder af den franske orden for kunst og litteratur, L'Ordre des Arts et des Lettres[3][4] og i 2022 til ridder af Dannebrog.[5]
Opvækst

Knudsen blev født den 22. november 1968 i København som datter af fotograf Ebbe Knudsen og skolelærer Susanne Knudsen. I alderen fem til syv år boede hun med sine forældre i Tanzania, da hendes mor fik et job på en skole gennem Mellemfolkeligt Samvirke, mens hendes far fotograferede og underviste i fotografi. Knudsen gik først på en afrikansk skole som den eneste ikke-afrikaner i klassen, men da hun ikke kunne finde sig til rette der, kom hun senere til at gå på en international skole.[6] Efter to år i Tanzania flyttede familien tilbage til København, hvor Knudsen gik på Bernadotteskolen i Hellerup. Hendes onkel var filmoperatør i Palads i København, og hun havde derfor fripas til de mange sale, og det var her, hun som 9-årig blev sikker på, at hun ville være skuespiller: ""...Jeg vidste, at jeg ville være skuespiller, og jeg vidste, at det var svært. At der ikke var mange, der fik lov til det..."".[6]

Efter en ferie til Paris som 16-årig besluttede hun sig for at flytte til byen efter gymnasiet og fik arbejde som au pair. Jobbet sagde hun dog op efter kort tid og arbejdede efterfølgende som bartender, tjener, hundelufter og rengøringshjælp, mens hun søgte ind på forskellige teaterskoler i Frankrig. Til trods for sit dårlige fransk og sin alternative optagelsesprøve blev hun i 1987 optaget på den nyligt oprettede Theatre De L'Ombre i Paris: ""...Så gik jeg til optagelsesprøve, hvor jeg skulle fremføre en tekst foran et panel af lærere fra skolen. Som forberedelse lærte jeg en tekst fonetisk, men jeg blev forfærdelig nervøs ...[...]... Min tunge kunne pludselig intet af det fonetiske, og der kom mærkelige lyde ud i stedet. Jeg ved ikke helt, hvad der skete, men for at kompensere begyndte jeg at kaste mig fysisk over de møbler, jeg havde til min disposition. Kaste lidt rundt med dem og opføre mig som et vildt dyr. Det syntes panelet åbenbart var virkelig spændende. [...] I hvert fald blev jeg optaget...""[6]
Karriere
1990-2003: Gennembrud, Let's get lost, Den eneste ene

Efter endt uddannelse i 1990 gik Knudsen og andre fra hendes årgang sammen om at lave et teaterkompagni, som de turnerede med on and off i de følgende 2-3 år. Hun vendte tilbage til Danmark i 1994 efter at være blevet tilbudt at medvirke i Peer Gynt på Teater Får302 i København.[6] Gennem teatergruppen har hun siden medvirket i Manden og kvinden på Mungo Park Teater i 1996, Dage på toppen i 1997, Alice i underverdenen på Betty Nansen Teatret i 1998 og Galileis Liv ligeledes på Betty Nansen Teatret i 1999.

Hun debuterede i 1995 i julekalenderen Juletestamentet instrueret af Nikolaj Cederholm, hvor hun i rollen som Mercedes spillede over for bl.a. Niels Anders Thorn, Lotte Andersen, Paprika Steen og Morten Hauch-Fausbøll. Kort tid efter var hun til prøvefilmning på Den Danske Filmskole i København, hvor hun mødte den instruktør-studerende Jonas Elmer, som tilbød hende at medvirke i hans midtvejsfilm. Elmer ønskede at eksperimentere med improvisation og udstyrede derfor skuespillerne i filmen med et meget vagt manuskript, hvorfra de skulle improvisere deres egne roller, dialog og handling. Eksperimentet blev til filmen Let's get lost (1997), hvor hun spillede hovedrollen som Julie over for bl.a. Troels Lyby, Nicolaj Kopernikus, Jesper Asholt, Bjarne Henriksen og Mette Horn. Filmen blev modtaget med flotte anmeldelser, og vandt Bodil- og Robert-prisen for bedste danske film, mens Knudsen for sin filmdebut vandt sin første Bodil- og Robert-pris for bedste kvindelige hovedrolle.[6] I 1997 medvirkede hun også i kortfilmene Fanny Farveløs og En stille død. I 1998 medvirkede hun i Steen Rasmussens og Michael Wikkes mysterie-komedie Motello, og i miniserien for børn, Drengen de kaldte Kylling i rollen som mor til pigen, som Kylling forsøger at imponere. Samme år medvirkede hun også i to afsnit af TV 2 dramaserien Strisser på Samsø.

Hun fik sit store gennembrud i 1999, da hun spillede hovedrollen i Susanne Biers romantiske komedie Den eneste ene, hvor hun spillede overfor bl.a. Niels Olsen, Paprika Steen, Sofie Gråbøl og Rafael Edholm. Filmen, der stod ud i en periode, hvor dogmefilm var populære, blev en stor publikum- og anmeldersucces, og var en af de mest sete film i 1999 med omkring 850.000 biografbilletter solgt, ligesom den vandt Bodil- og Robert-prisen for bedste danske film.[7] For sin rolle som den gravide Sus, hvis kærlighedsliv vendes på hovedet, vandt hun endnu en Bodil- og Robert-pris for bedste kvindelige hovedrolle.[7] Samme år medvirkede hun også i Søren Kragh-Jacobsens dogmefilm Mifunes sidste sang. I 2000 spillede hun hoved- og titelrollen i Trine Piil Christensens drama Max, som den kriminelle Max, der efter løsladelse fra fængslet ønsker hævn over sin far, som var medvirkende til, at hun kom i fængsel. Filmen fik overvejende negative anmeldelser.[8] Samme år medvirkede hun også i børne/ungdomsfilmen Mirakel af Natasha Arthy, hvor hun spillede hovedpersonen Dennis' mor, Mona.

I 2001 medvirkede hun igen i en Jonas Elmer-produktion med komedien Monas Verden. Ligesom med Let's get lost skulle Knudsen og de øvrige skuespillere, heriblandt Thomas Bo Larsen, Klaus Bondam og Jesper Asholt, igen improvisere deres karakterer og dialog, men som noget nyt i tiden, brugte Elmer internettet til at få det kommende publikum til filmen til at komme med forslag til replikker og handlingen til filmen, ligesom han delte filmens skridtvise tilblivelse med dem.[9] Filmen blev positivt modtaget , og for sin rolle som den kedelige og triste revisor Mona, der bruger meget tid på at dagdrømme om et bedre liv, modtog Knudsen en Bodil-nominering for bedste kvindelige hovedrolle. Samme år medvirkede hun også i Niels Arden Oplevs komedie Fukssvansen i rollen som Rita.

I 2003 medvirkede hun i Natasha Arthys dogmefilm Se til venstre, der er en svensker i hovedrollen som den konfliktsky Katrine, der får vendt op og ned på sit liv dagen før hendes længe ventede bryllup, og for sin præstation modtog hun en Robert-nominering for bedste kvindelige hovedrolle. Samme år medvirkede hun også i Lars von Triers testindspilning Dogville - The Pilot, som senere på året blev til filmen Dogville. Von Trier ville teste, om hans koncept med at lade en film udspille sig på en komplet bar scene med optegnede felter på gulvet som rumdelere ville fungere, og Knudsen spillede i kortfilmen den kvindelige hovedrolle, Grace, over for Nikolaj Lie Kaas. I 2004 medvirkede hun i den dansk-irsk producerede krimi-drama-serie Beviset i rollen som Nina Kutpreka. Samme år medvirkede hun også i Erik Clausens drama Villa paranoia og i Peter Flinths familiefilm Fakiren fra Bilbao.
2006-2015: Efter brylluppet, Borgen, Hermelinen

Knudsen medvirkede i 2006 i Susanne Biers drama Efter brylluppet, hvor hun spillede overfor bl.a. Mads Mikkelsen, Rolf Lassgård og Stine Fischer Christensen. Filmen modtog stor ros og international anerkendelse, da den blev nomineret til en Oscar for bedste internationale film i 2007, og blev genindspillet på engelsk under navnet After the Wedding i 2019 med bl.a. Julianne Moore og Michelle Williams på rollelisten.[10] For sin præstation som Helene, der til sin datters bryllup, møder sin tabte store kærlighed for første gang i 20 år, modtog Knudsen både en Bodil- og Robert-nominering for bedste kvindelige hovedrolle. I 2007 medvirkede hun i Paprika Steens komedie-drama Til døden os skiller, hvor hun spillede den hjemmegående og voldelige hustru Bente overfor Lars Brygmann, Nikolaj Kopernikus og Rasmus Bjerg.[11] Filmen modtog blandede anmeldelser.[12] I perioden 2004 til 2006 medvirkede Babett Knudsen i Tivoli Varietén, ledet af Søren Østergaard, som afholdt forestillinger i Glassalen i Tivoli. Hun optrådte med flere roller, hvor de mest mærkværdige var som russisk hypnotisør Svetlana Arte, som stærkeste kvinde i Skandinavien og som Fænomenet Anita.[13][14] I 2008 og i 2009 medvirkede hun i henholdsvis Rasmus Heides debut komedie Blå mænd, som den lesbiske fantast Lotte og i Charlotte Sielings drama Over gaden under vandet. Begge film modtog blandede anmeldelser.[15]

I 2010 indtog Knudsen hovedrollen i DRs politiske drama-serie Borgen i rollen som statsminister og politiker, Birgitte Nyborg. Serien, der er skabt af Adam Price og følger livet på Christiansborg, blev modtaget med stor ros og anerkendelse, da den modtog en BAFTA-pris for bedste internationale tv-serie, og Knudsen modtog for sin rolle som den hårdtprøvede politiker, der kæmper for at skabe balance mellem sit arbejde og sit privatliv, en Emmy-nominering for bedste kvindelige hovedrolle og vandt den prestigefyldte tv-pris Golden Nymph ved Monte-Carlo Television Festival i Monaco - en pris som hun fik overrakt af Prins Albert.[3] Medvirkende i serien er bl.a. Birgitte Hjort Sørensen, Søren Malling, Freja Riemann, Pilou Asbæk og Benedikte Hansen. Knudsen genoptog rollen i de efterfølgende to sæsoner i 2011 og 2013.

Knudsen spillede i 2010 overfor Nikolaj Lie Kaas og Søren Pilmark i komediefilmen Parterapi, som hustruen i et ægtepar, der for at kunne finansiere købet af deres drømmehjem, har en logerende boende, som agerer parterapeut på godt og ondt. Filmen modtog overvejende negative anmeldelser, og kritiserede skuespillernes præstation såvel som de fordomme, filmen opstillede, og filmen blev ikke en kommerciel succes.[16] I 2012 medvirkede hun i Hella Joofs romantiske komedie Sover Dolly på ryggen? i rollen som den skrappe og lesbiske chef, Sandra, overfor Lena Maria Christensen, Nikolaj Lie Kaas og Mia Lyhne. Filmen modtog overvejende positive anmeldelser, men Knudsens rolle fik kritik for at være malplaceret.[17] I august 2013 var Babett Knudsen for første gang vært ved comedy-awardshowet Zulu Comedy Galla, som blev afholdt i Operaen i København.[18]

Efter år med mindre vellykkede filmprojekter, medvirkede Knudsen i 2014 i Niels Arden Oplevs drama Kapgang, som omhandler den unge Martin og hans indtræden i puberteten og voksenlivet i 1970'ernes Sydjylland. Knudsen spillede veninden, Lizzi, til Martins afdøde mor, og for sin præstation modtog hun både en Bodil- og Robert-nominering for bedste kvindelige birolle. Filmen modtog positive anmeldelser og blev nomineret til bedste danske film ved Bodil- og Robert-uddelingerne.[19] Samme år medvirkede hun også i det britiske erotiske drama The Duke of Burgundy af Peter Strickland, som modtog stor ros og anerkendelse. For sin præstation som den lesbiske og dominerende Cynthia, hvis parforhold pludselig ændrer balance, modtog Knudsen stor ros og modtog adskillige nomineringer som fx International Online Cinema Awards for bedste kvindelige skuespiller og hun vandt Juryens pris for bedste kvindelige skuespiller ved Torino Film Festival.[20] Endelig medvirkede hun i 2014 også i DRs historiske drama-serie 1864, der skildrer Danmarks nederlag ved den 2. slesvigske krig. Serien havde premiere på 150 års-jubilæet for slaget og blev modtaget med positive anmeldelser.

I 2015 medvirkede Knudsen i Christian Vincents franske drama Hermelinen i rollen som den danske læge Ditte, der indkaldes som nævning i en retssag, hvor hun tidligere har haft et romantisk forhold til dommeren. Filmen modtog overvejende positive anmeldelser, og for sin præstation vandt Knudsen den prestigefyldte franske filmpris César-prisen for bedste kvindelige birolle.[21]
2016-2020: Inferno, Westworld, Kød & Blod

2016 var et stort internationalt år for Knudsen, da hun medvirkede i hele fire internationale produktioner, hvoraf hun spillede overfor Tom Hanks i to af dem. I Tom Tykwers komedie-drama A Hologram for the King, spillede Knudsen over for Tom Hanks i rollen som den offentligt udsendte Hanne i den danske ambassade i Saudi Arabien. Filmen modtog blandede anmeldelser, og blev ikke anset som kommerciel succes, da det blev den lavest indtjenende film med Tom Hanks i hovedrollen siden Every Time We Say Goodbye (1986).[22] I Ron Howards action-mysterie-thriller Inferno, som er den tredje filmatisering af Dan Browns bestseller-serie, som inkluderer Da Vinci Mysteriet (2000) og Engle og Dæmoner (2009), spillede Knudsen igen over for Hanks i rollen som WHO-direktøren Dr. Elizabeth Sinskey, der hjælper Robert Langdon med at stoppe et verdenstruende våben.[23] Filmen, der blev indspillet hovedsageligt i Venedig i Italien, modtog overvejende negative anmeldelser og blev bl.a. kaldt den dårligste filmatisering i serien.[24] I 2016 medvirkede Knudsen også i det franske autentiske drama Kvinden fra Brest, der er baseret på virkelig hændelser om den franske læge Irène Frachons opdagelser, som i 2010 ledte til en af de største sundhedsskandaler i Frankrigs historie.[25] Filmen modtog overvejende positive anmeldelser, og til trods for Knudsens svage danske accent (som i filmen blev tilskrevet en dansk baggrundshistorie) modtog Knudsen en nominering for bedste kvindelig hovedrolle ved César-prisuddelingen.[26] Endelig medvirkede Knudsen i 2016 også i første sæson af HBOs dystopiske science fiction-western-serie Westworld, baseret på filmen af samme navn fra 1973, i rollen som Theresa Cullen, chef for kvalitet- og sikkerhed af tema-og underholdningsverdenen, Westworld. Knudsen fik rollen en Skype-samtale med skaberne af Westworld; ægteparret Jonathan og Lisa Joy Nolan.[23] Serien blev hurtigt en stor succes, og modtog flere Emmy-priser og nomineringer, og sammen med sine medskuespillere, som bl.a. Evan Rachel Wood, Ed Harris, Luke Hemsworth, Anthony Hopkins og James Marsden blev Knudsen nomineret til en Screen Actors Guild Award for bedste ensemble i 2017.

I 2017 medvirkede Knudsen i Antti-Jussi Annilas finske drama Den evige vej, baseret på Antti Tuuris' roman fra 2011, i rollen som Sara, hvis mand i 1930'ernes Finland bliver kidnappet af nationalister fra Lappobevægelsen og må flygte. Filmen blev modtaget med positive anmeldelser og for sin rolle som Sara modtog Knudsen den finske filmpris Jussi-prisen for bedste kvindelige birolle.[27] Samme år medvirkede Knudsen også i et afsnit af den antologiske science fiction-serie Electric Dreams baseret på Phillip K. Dicks værker. I 2018 havde hun en mindre birolle i den britiske horror-komedie In Fabric af Peter Strickland, og samme år lagde hun stemme til Vitellos mor i den animerede børnefilm Vitello og den efterfølgende tv-serie baseret på filmen, ligesom at hun lagde stemme til en dansk kvinde i afsnittet “Throw Grandpa from the Dane” af The Simpsons

Efter fem år vendte Knudsen i 2019 tilbage til dansk film, da hun medvirkede i Jesper W. Nielsens thriller Undtagelsen i rollen som forskeren Anne-Lise, der sammen med sine kollegaer modtager dødstrusler og snart ikke ved, hvem de kan stole på. Samme år medvirkede hun også i den norske eventyr- og fantasy-film Askeladden – i Soria Moria slott (baseret på det norske folkeeventyr om Askeladden), den fransk-britiske thriller The Translators og i den britiske drama-serie The Accident.
2020-nu

I 2020 medvirkede hun i Jeanette Nordahls debut, krimi-dramaet Kød og blod, hvor hun spillede overfor bl.a. Sandra Guldberg Kampp og Joachim Fjelstrup.[28] Filmen modtog positive anmeldelser[29] og for sin rolle som curlingmor og samtidig overhoved i en dyb kriminel familie, vandt Knudsen sin første Bodil-pris i 20 år for bedste kvindelige birolle.[30] Hun modtog desuden også en nominering i samme kategori for sin rolle i Undtagelsen (2019), og ligeledes to Robert-nomineringer for begge roller i samme kategori.[31] I 2020 medvirkede Knudsen også i det britiske drama Limbo, og i den britiske miniserie Roadkill. I 2021 medvirkede hun desuden i et enkelt afsnit af Apple TV+s komedie-drama-serie Ted Lasso, hvor hun er stemmen bag den kvindelig hovedpersons psykolog.[32]

I april 2020 meddelte DR at Adam Prices succesfulde politiske drama-serie Borgen ville få endnu en sæson, hvor Knudsen ville genindtage sin rolle som politikeren Birgitte Nyborg Christensen.[33] Sæsonen havde premiere i februar 2022 og modtog positive anmeldelser.[34][35] Den 16. april 2022 blev Knudsen udnævnt til ridder af Dannebrog af Dronning Margrete 2.[5]

I 2022 medvirkede Knudsen i den franske komedie Juste ciel! af Laurent Tirard. I 2023 medvirkede Knudsen i det internationale thriller-drama Club Zero og i et enkelt afsnit af den danske tv-serie Agent af Nikolaj Lie Kaas. Samme år medvirkede Knudsen også i Bille Augusts historiske komedie Ehrengard: Forførelsens kunst, der er baseret på en novelle af Karen Blixen.[36] Knudsen spillede rollen som hertuginde over for Mikkel Boe Følsgaard i kostumer designet af Dronning Margrete 2.[36] Filmen modtog overvejende positive anmeldelser.[37]

I 2024 indtog Knudsen hovedrollen i Gustav Møllers drama Vogter, som fængselsbetjenten Eva, der pludselig står foran sin søns morder (Sebastian Bull) i fængslet, hvor hun arbejder.[38][39] For sin rolle som hævngerrige mor, vandt Knudsen Bodilprisen for bedste hovedrolle i 2025.[40]
Privat

Knudsen har altid værnet om sit privatliv og har aldrig offentliggjort at være i et forhold. Hun har en søn, Louis Ray Knudsen (f. 2004).[41] ",Kvinde
Pernille Fischer Christensen,"Pernille Fischer Christensen (født 24. december 1969) er en dansk filminstruktør.

Hun blev uddannet fra Den Danske Filmskole i 1999, hvorefter hun vandt en pris på filmfestivalen i Cannes for sin afgangsfilm Indien. Efter det lavede hun en kortfilm med titlen Habibti min elskede, som vandt en Robert i 2003 for bedste kortfilm. Hendes første spillefilm, En soap havde premiere på filmfestivalen i Berlin i februar 2006, hvor en grædende Pernille Fischer Christensen tog imod både prisen for bedste debutantfilm samt en sølvbjørn for filmen. En soap blev senere på året hædret med prisen for bedste manuskript på den internationale filmfestival i San Sebastian, Spanien. I februar 2007 vandt filmen også Bodilprisen i kategorien Bedste Film.

I 2010 fik hun igen succes på filmfestivalen i Berlin, idet En familie modtog anmeldernes pris.[1]

Pernille Fischer Christensen er datter af læge Niels Fischer Christensen (30-09-1944 - 2001) og pædagog Bente Jessen, og storesøster til skuespiller Stine Fischer Christensen.

Pernille Fischer Christensen danner par med forfatter, dramatiker og illustrator Kim Fupz Aakeson. ",Kvinde
Margrethe 2.,"Margrethe 2.
Valgsprog:
Guds hjælp, folkets kærlighed, Danmarks styrke
Dronning Margrethe, 2012
Dronning af Danmark (mere..)
Regerede	Fra 14. januar 1972 til 14. januar 2024
(52 år)
Forgænger	Frederik 9.
Statsministre	
Se liste










Efterfølger	Frederik 10.
Ægtefælle	Prins Henrik (g. 1967; d. 2018)
Børn	

    Frederik 10.
    Prins Joachim

Fulde navn	Margrethe Alexandrine Þórhildur Ingrid
Hus	Huset Glücksborg
Far	Frederik 9. af Danmark
Mor	Dronning Ingrid
Født	16. april 1940 (85 år)
Amalienborg, København
Søskende	Prinsesse Benedikte
Dronning Anne-Marie
Signatur	
Religion	Folkekirken

    vdr

Danmark

Denne artikel er en del af:
Politik og regering i
Danmark
Forfatning

Tronen

Rige

Udøvende

Lovgivende

Dømmende

Valg

Administrativ geografi

Udenrigspolitik

Relaterede emner

Andre lande • Politik

    visdiskussionrediger

Ridder af Elefantordenen

1947

Hendes Majestæt Dronning Margrethe II (Margrethe Alexandrine Þórhildur Ingrid, Danmarks dronning; født den 16. april 1940 på Amalienborg Slot) var Danmarks regent fra 14. januar 1972 til den 14. januar 2024. Hun er datter af kong Frederik 9. og dronning Ingrid. Margrethe II var gift med prins Henrik (prinsgemalen), med hvem hun har sønnerne Kong Frederik 10. og Prins Joachim.

Margrethe efterfulgte sin far ved dennes død den 14. januar 1972. Ved hendes tiltrædelse blev hun den første kvindelige monark i Danmark siden Margrete 1. Som regerende monark har hun den længste regeringstid af de danske monarker, efterfulgt af Christian 4.[a] Ved nytårstalen den 31. december 2023 meddelte Dronning Margrethe II, at hun ville abdicere den 14. januar 2024 og på det tidspunkt lade sin søn kronprins Frederik overtage som regent.[1]
Formalia
Kanonsalut fra Flagbastionen på Kronborg Slot i anledning af Dronningens 69 års fødselsdag.

Margrethe II er Danmarks dronning i medfør af Tronfølgeloven af 1953, og tilhører den glücksburgske slægt. Dronningen tituleres Hendes Majestæt Dronning Margrethe II, i tiltale Deres Majestæt.

Idet Margrethe II er barnebarn af Margareta af Connaught er hun nr. 220 i den britiske tronfølge.[2]
Liv
Fødsel og opvækst
Prinsesse Margrethes fødested: Frederik VIII's Palæ på Amalienborg, fotograferet i 2006.

Prinsesse Margrethe blev født den 16. april 1940 i Frederik VIII's Palæ på Amalienborg Slot i København i sin farfar kong Christian 10.'s regeringstid. Hun var datter af kronprins Frederik og kronprinsesse Ingrid af Danmark. Hun er opkaldt efter sin mormor Margareta og har også arvet Margaretas kælenavn Daisy.[3][4] Hendes far var ældste søn af kong Christian 10. og dronning Alexandrine af Danmark. Hendes mor var eneste datter af kronprins Gustav Adolf (senere kong Gustaf 6. Adolf) og kronprinsesse Margareta af Sverige. Hendes fødsel fandt sted en uge efter Nazi-Tysklands invasion af Danmark i 1940.

Prinsesse Margrethe blev døbt i Holmens Kirke i København den 14. maj 1940.[5] Hun fik navnene Margrethe efter sin mormor, kronprinsesse Margareta af Sverige, Alexandrine efter sin farmor, dronning Alexandrine og Ingrid efter sin mor. Eftersom hendes farfar kong Christian 10 også var konge af Island, da hun blev født, modtog hun også det islandske navn, Þórhildur, der indeholder det islandske bogstav Þ.[6] Hendes faddere var kong Christian 10., prins Knud af Danmark, prins Axel af Danmark, kong Gustav 5. af Sverige, kronprins Gustaf Adolf af Sverige, prins Gustaf Adolf af Sverige og prins Arthur af Storbritannien.

I 1944, da Margrethe var fire år gammel, blev hendes første søster prinsesse Benedikte født, som senere giftede sig med prins Richard zu Sayn-Wittgenstein-Berleburg. To år senere, i 1946, blev hendes næste søster prinsesse Anne-Marie født, der senere blev gift med kong Konstantin 2. af Grækenland.

Den 20. april 1947 døde kong Christian 10., og hendes far besteg tronen som kong Frederik 9.
Tronfølger
	Wikisource har originalt kildemateriale relateret til denne artikel:
Tronfølgeloven af 27. marts 1953
Prinsesse Margrethe som tronfølger i 1962 med den egyptiske præsident Gamal Abdel Nasser i Cairo.

Ved kong Frederik 9.'s tronbestigelse var Tronfølgeloven af 1853 gældende og fastlagde, at der kun var mandlig tronfølge i Danmark. Da kongeparret kun havde døtre, skulle tronen efter tronfølgeloven overgå til kong Frederiks yngre broder arveprins Knud og siden til dennes ældste søn, prins Ingolf. Med Grundloven af 5. juni 1953 blev Landstinget nedlagt og den parlamentaristiske sædvane indskrevet i lovteksten. Samtidig ændredes Tronfølgeloven, så der indførtes delvist kvindelig arvefølge til tronen, dog således at sønner fortsat havde fortrinsret for døtre. Da Frederik 9. kun havde døtre, blev prinsesse Margrethe dermed tronfølger.

Prinsesse Margrethe blev konfirmeret på Fredensborg Slot den 1. april 1955.

På sin 18-års fødselsdag i 1958 blev hun optaget i statsrådet, hvor hun ledede møderne under sin fars fravær.
Uddannelse

Hun gik i folkeskole på N. Zahles Skole i København, men tog i 1959 studentereksamen som privatist ved et studenterkursus, der var oprettet på Amalienborg til hende og hendes veninde, Birgitta Juel til Juelsberg.[7] Margrethe har deltaget i forskellige studier i Danmark, Frankrig og England: Hun har taget filosofikum ved Københavns Universitet i 1960, fulgte arkæologi ved Girton College på Cambridge University fra 1960-1961, statskundskab ved Aarhus Universitet fra 1961-1963 samt forskellige studier ved Sorbonne i 1963 og ved London School of Economics i 1965. Under sit ophold i London traf hun den franske grev Henri-Marie-Jean-André de Laborde de Monpezat, der var legationssekretær ved den franske ambassade i London.
Ægteskab
Uddybende Uddybende artikel: Brylluppet mellem prinsesse Margrethe til Danmark, Tronfølgeren og Henri de Laborde de Monpezat
Prins Henrik og den daværende tronfølger prinsesse Margrethe ved forlovelsen i 1966. Billedet er fra ydre slotsgård på Frederiksborg Slot i Hillerød.

Den 10. juni 1967 blev hun i Holmens Kirke gift med den franske diplomat Henri-Marie-Jean André, greve de Laborde de Monpezat, der herefter fik titlen prins Henrik og blev tituleret Hans Kongelige Højhed Prins Henrik

Margrethe fødte den 26. maj 1968 tronarvingen Frederik André Henrik Christian (Frederik 10.). Den 7. juni 1969 fulgte parrets anden søn Joachim Holger Waldemar Christian (prins Joachim).
Dronning

Ved sin fars død den 14. januar 1972 besteg hun tronen som Margrethe 2. af Danmark. Hun blev udråbt som dronning fra Christiansborg Slots balkon af statsminister Jens Otto Krag den 15. januar 1972. Dronningen valgte som valgsprog: Guds hjælp, Folkets kærlighed, Danmarks styrke.

Dronning Margrethe er i virkeligheden kun den første dronning af Danmark med dette navn. Margrete 1., der regerede Danmark fra 1376 til 1412, havde aldrig titel af dronning af Danmark, men derimod valgt til ""fuldmægtig frue og husbond"" og omtalte sig selv som ""Margrete af Guds nåde, Valdemar Danekonges datter"". Hun var først formynder for sin søn Oluf, og ved hans død i 1387 valgte Rigsrådet Margrete til regent med titel af ""formynder af hele Danmarks rige"". Hun var dog frem til 1380 også formelt dronning af Norge, qua hustru til Håkon 6.

Margrethe 2. er dermed den første regerende dronning af Danmark. Muligheden for kvindelig arvefølge blev først indført med kongeloven af 1665, derefter afskaffet i 1853, for igen at blive indført med grundlovsændringen af 1953.

Margrethe 2.s tronbestigelse fandt sted på et tidspunkt, hvor det såkaldte 68'oprør havde skabt en demokratisk luftning, der ikke harmonerede særligt godt med eksistensen af et arveligt kongedømme. For første gang siden 1920 dukkede republikanske tanker op, og en gallupundersøgelse konstaterede, at 50 procent af befolkningen var mod monarkiet og 50 procent for. Men det republikanske røre var en overfladeboble i en situation, hvor befolkningen nok så meget gik op i debatten om, hvorvidt Danmark skulle tilslutte sig EF, og i 1973 indtraf oliekrisen, der satte de politiske økonomiske spørgsmål i forgrunden.[8]

Dronning Margrethe blev farmor første gang den 28. august 1999, da prins Joachim og hans daværende hustru prinsesse Alexandra (nu Alexandra, grevinde af Frederiksborg) fødte prins Nikolai. Siden fulgte yderligere syv børnebørn, hvoraf tronarvingen Christian Valdemar Henri John, søn af kronprins Frederik og kronprinsesse Mary, fødtes den 15. oktober 2005.
Enke

Dronningen blev enke, da hendes mand prins Henrik døde kl. 23.18, d. 13 februar 2018.[9] Han blev bisat fra Christiansborg Slotskirke tirsdag den 20. februar 2018.
50-års jubilæum
Hovedartikel: Margrethe II's 50-års jubilæum.

Dronningens 50-års jubilæum, som monark for Danmark, blev markeret den 14. januar 2022 med fejringer senere på året.
Abdikation
Hovedartikel: Margrethe 2.s abdikation.

Dronning Margrethe gik af som Danmarks regent 14. januar 2024, præcis 52 år efter sin indsættelse efter sin far kong Frederik 9.'s død.[1] Ønsket om at abdicere meddelte hun i sin sidste nytårstale 31. december 2023.[1]

Hun blev efterfulgt af sin ældste søn, Frederik, som kong Frederik X.[10][11]
Dronning Margrethe og Prins Henrik på besøg i Vágur på Færøerne, 2005
Residenser
Amalienborg
Fredensborg Slot

Den danske stat stiller en række slotte til rådighed for Dronningen som bolig og til repræsentative formål som ramme om hendes virksomhed som statsoverhoved. Derudover ejer regentparret enkelte slotte og ejendomme privat.[12]

De fire palæer på Amalienborg Slot i København er kongefamiliens hovedresidens. Dronningen har selv residensbolig i Christian IX's Palæ og anvender desuden Christian VII's Palæ som gæstebolig og til repræsentative formål.

Desuden står dele af Christiansborg Slot i København til rådighed for dronningen og anvendes til officielle formål som audienser, statsråd, gallamiddage og nytårskur.

Fredensborg Slot benyttes som bolig i forårs- og efterårsperioden, mens Marselisborg Slot i Århus (regentens private ejendom) og Graasten Slot i Sønderjylland benyttes en del af sommeren.

Derudover ejede regentparret vinslottet Château de Cayx[b] i Frankrig, hvor de indtil prinsens død hvert år holdt sommerferie under private former.
Interesser
Arkæologi

Dronningen er kendt for sin store arkæologiske interesse og har deltaget i flere udgravninger, bl.a. i Etrurien. Fra barnsben har Dronningen interesseret sig meget for historie, og i særdeleshed forhistoriens mennesker vakte stor nysgerrighed hos den unge Prinsesse Margrethe. Barnepigen Agnete Ohrt læste ofte højt af Danmarkshistorien, og som barn elskede prinsesse Margrethe at høre om både stenalder, bronzealder og jernalder. Hun har siden udtalt, at det er især var tanken om at forhistoriens genstande stadig kan findes i landskabet, der tiltalte hende.[14]

I 1949 var prinsesse Margrethe på lejrtur med sin skoleklasse i Trend. Her viste den lokale amatørarkæolog og skolelærer Sigvardsen fra Strandby Skole pigerne rundt. De besøgte både verdenskendte lokaliteter som køkkenmøddingen ved Ertebølle og jernalderfæstningen i Borremosen, og fik også lov til at nærstudere lærer Sigvardsens omfattende samling af pilespidser og flintøkser. Tæt på kongefamiliens jagthytte i Trend besøgte de også bronzealderhøjen Trend Storhøj.[14]

Interessen for arkæologi delte Dronningen med sin afdøde svenske morfar Gustaf 6. Adolf af Sverige. Kongen pustede til hendes voksende interesse, og sammen med morfaren drog prinsesse Margrethe på udgravning i San Giovenale, der ligger nordvest for Rom i sidste halvdel af 1950erne. I 1956 deltog hun i sin første, danske udgravning i Salpetermosen uden for Hillerød. Dronningens hofdame Wava Armfelt deltog på flere af udgravningerne.[14]

Fra hun var ganske ung, deltog prinsesse Margrethe i udgravninger af en række af de mest berømte, danske forhistoriske lokaliteter. I 1952 fulgte prinsesse Margrethe med Dronning Alexandrine på besøg i udgravningen ved Illerup Ådal ved Skanderborg. I 1954 deltog både prinsesse Margrethe, Dronning Ingrid, Prinsesse Benedikte og Prinsesse Anne-Marie i udgravningen af det store våbenofferfund.[15] I 1956 og 1957 inviterede professor Ole Klindt-Jensen fra Aarhus Universitet prinsesse Margrethe med på udgravning af Slusegård på Bornholm.[14]

Fra 1959-1960 fulgte prinsesse Margrethe professor C.J. Beckers arkæologiske forelæsninger på Københavns Universitet. Fra 1960-1961 læste hun arkæologi på Cambridge Universitet. Blandt hendes medstuderende var både Wava Armfelt og den senere professor i arkæologi, Colin Renfrew. Fra 1961-1962 studerede Prinsesse Margrethe på Aarhus Universitet, og i den periode fulgte hun også forelæsninger om arkæologi ved professor Ole Klindt-Jensen.[15]

Dronningen har en dyb interesse for dansk arkæologi, og beskrives af mange som en vigtig ambassadør for faget. Dronningens viden om arkæologien, de forhistoriske perioder og genstandene er stor. Gennem sin lange regeringstid har hun besøgt utallige udgravninger, museer og udstillinger og set de ypperligste fund.[14]

Dronningen har blandt andet besøgt Slotseng i Sønderjylland, hvor arkæologen Jørgen Holm og Museum Sønderjylland har udgravet det ældste fund af mennesker i Danmark. I et dødishul er der fundet 14.100 år gamle spor efter Hamburgkulturens rensdyrjægere, der efterlod sig rensdyrskeletter, bearbejdede stykker af knogle og tak og flintredskaber.[15]

Dronningen har sammen med prins Henrik besøgt Rispebjerg på Bornholm, hvor arkæologerne Finn Ole Nielsen & Michael S. Thorsen fra Bornholms Museum har udgravet spor efter en solkult fra Bornholms bondestenalder med cirkelformede kultanlæg bygget op med træpæle samt en lerskive med indridsede solsymboler og flere solsten, der er små cirkelformede skifersten med indridsninger. På Bornholm har dronningen ligeledes besøgt helleristningsfelterne på Stakkebakken og Madsebakke. Dronningen har også besøgt udgravningerne ved Sorte Muld og studeret guldgubber fra Sorte Muld, som arkæologen Margrethe Watt har arbejdet med.[15]

Dronningen har desuden besøgt udgravningerne ved Nydam Mose, og udgravningerne i Jelling af flere omgange. Senest i forbindelse med Jellingprojektet, der ledes af arkæolog og seniorforsker Anne Pedersen fra Nationalmuseet i samarbejde med arkæologer fra Moesgaard Museum og arkæolog og museumsinspektør Charlotta Lindblom fra Vejlemuseerne.[15]

I løbet af sin ungdom og regeringstid har dronningen besøgt et utal af udgravninger, fået fremvist unikke fund som Vindelevskatten, og lyttet til forelæsninger om den nyeste forskning. Dansk arkæologi har et særligt bånd til dronningen, og der er udgivet en stribe arkæologiske festskrifter til dronningen.[16][15][17][18]

Dronningen har desuden stiftet Dronning Margrethe II's Arkæologiske Fond, der arbejder for at fremme dansk arkæologisk forskning og formidling. Denne fond støtter årligt arkæologisk forskning, udgivelser og udgravninger.[19]
Kunst

Dronningen har også mangeartede kunstneriske interesser og evner. Hun har f.eks. i 1970 tegnet Danmarks julemærke og Grønlands julemærke fra 1983.[20] I 1977 illustrerede hun den danske bibliofiludgave af J.R.R. Tolkiens Ringenes Herre. Det skete under pseudonymet Ingahild Grathmer.[21] Siden illustrerede hun Historierne om Regnar Lodbrog 1979 og Bjarkemål 1982 samt Poul Ørums Komedie i Florens 1990. I 2000 illustrerede hun Henrik, prinsgemalens digtsamling Cantabile.

I 1987 designede dronning Margrethe kostumer til tv-teatrets Hyrdinden og skorstensfejeren.[22] Hun modtog Modersmål-Prisen i 1989 og lavede i 1991 scenografi og kostumer til balletten Et Folkesagn på Det Kongelige Teater. I 1999-2000 lavede hun découpager til tv-filmen Snedronningen om H.C. Andersens eventyr af samme navn. Hun skrev desuden manuskript og lagde stemme til fortælleren. I hun med til at skrive manuskriptet og lave scenografien til filmen De Vilde Svaner fra 2009 efter H.C. Andersens eventyr af samme navn. Dronningen har også designet og broderet messehagler til Fredensborg Slotskirke, Kronborg Slotskirke, Ammassalik/Tasiilaq Kirke, Haderslev Domkirke og Århus Domkirke samt lavet bispekåber til Helsingør Stift, Viborg Stift, Haderslev Domkirke og Århus Domkirke.

Senest har hendes malerier opnået betragtelige priser på både nationale og internationale kunstauktioner. Hendes kunst betegnes som naturalistisk med en stor del approberet realisme – evnen til at omsætte konkrete synsindtryk og billeder til flerdimensionelle indtryk på et lærred.[22] Bl.a. Michael Ancher og L.A. Ring brugte samme metode.

Dronningens interesse for kunst er stor, og hun har har haft adskillige udstillinger på danske og udenlandske museer. Eksperter er ikke enige om kunstens kvalitet. Fx lød der protester, da en leder af Statens Museum for Kunst købte og udstillede to malerier af dronningen.[22]
Interview med Politiken om klimaforandringer

I et interview fra Politiken, der blev bragt den 11. april 2020, skabte dronningen debat eftersom hun ikke entydigt anerkender, at klimaforandringerne er menneskeskabte.[23] Dronningen udtalte, at hun ikke var sikker på, at klimaforandringerne og den globale opvarmning var ""direkte"" menneskeskabte:[24]
Citat 	Jamen, at mennesker spiller en rolle i klimaforandringer, det er der nok ingen tvivl om. Men om de er skabte – direkte – det er jeg ikke ganske overbevist om. Altså, jeg mener, at der er forandringer i klimaet, og det kan da være, at menneskelig aktivitet har spillet en rolle 	Citat
Dronning Margrethe 2.[24]

Dronningen giver aldrig udtryk for partipolitiske interesserer,[23] men bevæger sig dog ind på et utrolig omdiskuteret politisk emne.

Udtalelsen affødte kritik fra flere klimaeksperter og forskere, samt debat i medierne og på Christiansborg, om hvad hendes apolitiskhed tillod hende at udtale sig om i offentligheden. Sikandar Siddique en løsgænger i Folketinget (tidligere repræsenterende partiet Alternativet) skrev bl.a. at Kongehuset omgående burde trække interviewet tilbage.[23] Flere klimaforskere udtalte i den forbindelse at der ikke er nogen tvivl om, at klimaforandringerne er menneskeskabt, men støttede samtidig andre af hendes holdninger (se kapitel nedenfor).[25]
""Ikke panikke""

I interviewet med Politiken siger dronning Margrethe også, at man skal undgå at gå i panik over klimaets nuværende situation:
Citat 	Det er ganske givet meget væsentligt og vigtigt at være opmærksom på. Men altså... at panikke er en meget dårlig måde at tage fat på problemer på. Det går ikke. Det skal man ikke. 	Citat
Dronning Margrethe 2.[25]

Og denne bemærkning har fået støtte fra det videnskabelige samfund:
Citat 	Det er en god pointe at få ro på og ikke gå i panik. Men klimaet er en supertanker, der er svær at dreje. Der skal rigtige og gode beslutninger til. Det skal gøres globalt, men det er svært. Derfor nytter det ikke noget, at hver enkelt går rundt med panikangst. 	Citat
Jørgen E. Olesen er professor ved Institut for Agroøkologi på Aarhus Universitet[25]
Anetavle
Uddybende Uddybende artikel: Margrethe 2.s anetavle",Kvinde
Helle Thorning-Schmidt,"Helle Thorning-Schmidt (født 14. december 1966 i Rødovre Centrum)[1] er en dansk socialdemokratisk politiker, der fra 2011 til 2015 var Danmarks statsminister, og som efterfølgende fra 2015 til 2016 var 1. næstformand i Folketingets Præsidium. Fra 2016 og indtil udgangen af maj 2019 var Thorning-Schmidt direktør for Save the Children International med hovedsæde i London.

Helle Thorning-Schmidt er uddannet cand.scient.pol. fra Københavns Universitet og MA i europæiske studier. Hun har siden 2005 været medlem af Folketinget og i perioden 2005 til 2015 været partiformand for Socialdemokraterne.

Hendes politiske karriere begyndte i 1999, da hun blev medlem af Europaparlamentet, hvor hun sad indtil til 2004. Hun blev opstillet til Folketinget i Østerbrokredsen i 2003 og er siden blevet valgt ved de efterfølgende valg 2005 (4.591 personlige stemmer), 2007 (49.926 personlige stemmer), 2011 (33.564 personlige stemmer) og 2015 (42.412 personlige stemmer).

Efter daværende partiformand Mogens Lykketofts nederlag ved folketingsvalget den 8. februar 2005 stillede hun med mindre end en måneds erfaring som folketingsmedlem op som ny formandskandidat. Hun blev valgt den 12. april 2005 efter at have vundet en urafstemning blandt partiets medlemmer foran Frank Jensen. Ved folketingsvalget 2007 tabte hun kampen om statsministerposten til Anders Fogh Rasmussen. Ved folketingsvalget 2011 vandt hendes blok bestående af Socialdemokraterne, Radikale Venstre, Socialistisk Folkeparti og Enhedslisten valget, og efter hele 18 dages forhandlinger[2] dannede hun en regering med deltagelse af Socialdemokraterne, Radikale Venstre og Socialistisk Folkeparti.

Efter folketingsvalget 2015 meddelte hun natten mellem den 18. og 19. juni 2015 til Socialdemokraternes valgfest på Christiansborg, at hun ville træde tilbage som partiformand og statsminister som følge af valgresultatet, hvor der kunne konstateres et nyt flertal i Folketinget til den modsatte blok. Trods nederlaget gik Socialdemokraterne ved dette valg frem for første gang under Helle Thorning-Schmidts ti-årige formandsperiode, og for første gang siden 1998.

Helle Thorning-Schmidt har siden 1996 været gift med britiskfødte Stephen Kinnock, som hun mødte, mens de begge studerede på Europakollegiet i Belgien,[3] og med hvem hun har to børn. Kinnock er søn af Neil Kinnock, der var leder af det britiske socialdemokratiske parti Labour i perioden 1983-92.
Baggrund og opvækst

Helle Thorning-Schmidt er datter af pensioneret lektor og cand.oecon. Holger Thorning-Schmidt og pensioneret kontorchef Grete Thorning-Schmidt.[4] Blandt familiens forfædre er Ferdinand Eusebius Sørensen, Helle Thorning-Schmidts oldefar på hendes mors side. Ifølge familietraditionen var han med i krigen i 1864 og blev skudt på, men reddet af et lommeur. Thorning-Schmidt har betegnet Sørensen som ""en dygtig opfinder og instrumentmager"", der stod bag nogle af Danmarks første telefoner.[5][6][7]

Helle Thorning-Schmidt voksede op i den københavnske forstad Ishøj og blev student fra Ishøj Gymnasium i 1985. I sin gymnasietid stiftede hun sammen med nogle gymnasiekammerater foreningen ""Ishøj for fred"", og i sine ungdomsår stemte hun på partier som Socialistisk Folkeparti og Venstresocialisterne, samt en enkelt gang på Danmarks Kommunistiske Parti til et kommunalvalg.[8][kilde mangler]

Hun blev kandidat i statskundskab fra Københavns Universitet i 1994.[9] Hun studerede 1992-93 ved Europakollegiet, et eliteuniversitet i Brugge i Belgien, og tog der en MA i europæiske studier.[9] Hun mødte også sin mand, Stephen Kinnock, ved Europakollegiet.[10][11] Det var under studierne i Belgien, at Helle Thorning-Schmidt fattede interesse for socialdemokratisk politik.[12] Hun blev medlem af Socialdemokratiet i 1993.[13]

Efter endt uddannelse blev hun ansat som leder af det socialdemokratiske sekretariat i Europaparlamentet i Bruxelles 1994–1997.[4] I 1996 havde hun barselsorlov, og Bjarne Corydon kom til at vikariere for hende.[14] Fra 1997 til 1999 arbejdede hun som konsulent i LO.[4]
Politisk karriere
Europa-Parlamentet (1999-2004)

Helle Thorning-Schmidt blev valgt til Europaparlamentet i 1999.[13] Hun var opstillet som nr. 6 på den socialdemokratiske liste,[13] og fik 22.890 personlige stemmer.[15] Det var 38 stemmer flere end MEP John Iversen[16] og akkurat nok til, at hun kunne få det tredje og sidste socialdemokratiske mandat. I EU-parlamentet arbejdede Helle Thorning-Schmidt blandt andet med arbejdsmiljø, var medlem af konventet, der arbejdede med forfatningstraktaten, og medlem af CPR-gruppen (Campaign for Parliament Reform). Hun besluttede sig for ikke at genopstille i 2004.

I tiden i Europa-Parlamentet fik hun øgenavnet ""Gucci-Helle"" i den kulørte presse på grund af sin håndtaske af det eksklusive mærke Gucci.[17][18][19] Ifølge en artikel i Berlingske Tidende var det de socialdemokratiske politikere Ritt Bjerregaard og Freddy Blak, der fandt på øgenavnet.[17] Efter rød blok (A, B, F og Ø) vandt folketingsvalget i 2011, blev det i den internationale presse nævnt, at Helle Thorning-Schmidt stod til at blive Danmarks næste statsminister, og de internationale medier (bl.a. Associated Press, Bloomberg og The Times of India) omtalte hende som ""Gucci-Helle"".[20]
I Folketinget

Thorning-Schmidt forsøgte første gang at blive opstillet til Folketinget i december 2002 i Amagerbrokredsen, men tabte urafstemningen til journalist Lars Weiss med 77 stemmer mod hans 109.[21] Ifølge Ekstra Bladet spillede det ind, at Thorning-Schmidt ikke ville orientere kredsbestyrelsen om sin daværende bopæls- og CPR-registreringsstrid med Københavns Kommune.[22] Efter det mislykkede forsøg på at blive opstillet på Amager blev hun i marts 2003 opstillet som folketingskandidat af Østerbrokredsen.

Ved valget til Folketinget 8. februar 2005 blev hun valgt med 4.591 personlige stemmer[23] og fik et af Socialdemokraternes kredsmandater.
Formandsvalget 2005

Efter nederlaget ved folketingsvalget besluttede Mogens Lykketoft allerede på valgaftenen at træde tilbage som partiformand, og to dage efter, den 10. februar 2005, besluttede socialdemokraternes hovedbestyrelse ved et hastemøde, at valget af formand skulle afgøres ved urafstemning blandt medlemmerne af Socialdemokraterne.

Tre fløje i partiet fremførte hver deres kandidat: Auken-fløjen ønskede Frank Jensen, Lykketoft-fløjen Mette Frederiksen, og Nyrup-fløjen havde håbet på Henrik Dam Kristensen. Thorning-Schmidt havde den 9. februar 2005 meldt ud, at hun ikke stillede op til formandsposten, og udtalte ""Jeg har ikke engang fået et kontor endnu. Jeg er ikke kandidat til formandsposten"". Dam Kristensen ønskede dog ikke at stille op, og Nyrup-fløjen havde da ikke nogen kandidat. På et møde den 10. februar med Henrik Sass Larsen, Klaus Hækkerup, René Skau Björnsson, Lotte Bundsgaard, Jan Trøjborg, Mogens Jensen, Karen Hækkerup og Thorning-Schmidt besluttede de at opstille en kvinde, enten Bundsgaard eller Thorning-Schmidt, og udfaldet blev Thorning-Schmidt.[24] Efter denne beslutning offentliggjorde Helle Thorning-Schmidt sit kandidatur til formandsposten.

Herpå fulgte knap en måneds valgkamp og utallige duelmøder rundt i landet med den anden kandidat, folketingsmedlem Frank Jensen. Trine Wesselhoff bliver tilknyttet som Thorning-Schmidts personlige rådgiver og har siden været en af Thorning-Schmidts nærmeste rådgivere.[24] I valgkampen om formandsposten fremstod Helle Thorning-Schmidt som den mere reformvenlige, midtsøgende kandidat, mens Frank Jensen kørte en mere traditionel, venstreorienteret linje.

Resultat af urafstemningen:[25]
Helle Thorning-Schmidt: 	24.261 (53,2 %)
Frank Jensen: 	21.348 (46,8 %)

Ved valget den 12. april 2005 blev Helle Thorning-Schmidt den første socialdemokratiske partiformand, der blev valgt ved en urafstemning blandt alle partiets medlemmer, og hun var også den første kvinde på posten. Efter valget til formand for Socialdemokraterne blev Helle Thorning-Schmidt Socialdemokraternes statsministerkandidat.
Som formand
Helle Thorning-Schmidt 2008.
Foto: Mogens Engelund

Ved folketingsvalget i 2007 blev hun genvalgt med 49.926 personlige stemmer.[26] Det er det højeste antal personlige stemmer afgivet ved et folketingsvalg på en kandidat opstillet i Københavns Storkreds.[kilde mangler]

I 2008 antog Thorning-Schmidt den tidligere redaktør på Mandag Morgen Noa Redington som personlig rådgiver (spindoktor).[24]
Thorning-Schmidt, 2010.
Foto: Tine Harden

I Helle Thorning-Schmidts formandstid udarbejdede Socialdemokraterne sammen med Socialistisk Folkeparti den skattepolitiske plan Fair Forandring samt de to finanspolitiske planer kaldet Fair Løsning og Fair Løsning 2020.

Ved folketingsvalget i 2011 fik hun 16.000 færre personlige stemmer end ved foregående valg, eller i alt 33.564 personlige stemmer, mens Venstres statsministerkandidat, Lars Løkke Rasmussen, fik 56.285 personlige stemmer. Også Johanne Schmidt-Nielsen og Pia Kjærsgaard fik flere personlige stemmer ved folketingsvalget 2011 end Helle Thorning-Schmidt.[27] Ved dette valg blev to af hendes nærmeste støtter, Klaus Hækkerup og René Skau Björnsson, ikke genvalgt. En anden støtte, Lotte Bundsgaard, forlod også Folketinget og blev journalist ved TV2 Fyn.[24]

Hun meddelte sin afgang som formand, efter at have tabt statsministerposten ved Folketingsvalget 2015.[28][29] På en ekstraordinær partikongres søndag d. 28. juni 2015 valgtes Mette Frederiksen som ny formand for Socialdemokratiet.[30][31]
Statsminister (2011-2015)
Uddybende Uddybende artikel: Regeringen Helle Thorning-Schmidt I

3. oktober 2011 udnævnte Dronning Margrethe II regeringen Helle Thorning-Schmidt. I sin åbningstale den 4. oktober varslede den nye statsminister en grøn politik, men understregede også, at den økonomiske politik skal skabe balance på statsbudgettet; der bliver derfor ikke tale om ufinansierede offentlige udgifter.[32] I sin første nytårstale 1. januar 2012 proklamerede hun, at de fede år var forbi og nu kom de magre, og krævede, at enhver gjorde sit for at leve op til de nye tider, og hun vendte sig mod snyd i samfundet. Der er ingen fribilletter, sagde hun.[33]

I 2012 ansatte Helle Thorning-Schmidt endnu en rådgiver (Thomas Juul-Dam), således at hun havde to særlige rådgivere ansat.[34]

I februar 2014 valgte Socialistisk Folkeparti (SF) at udtræde af regeringen.[35][36] Herefter dannede Helle Thorning-Schmidt sin anden regering bestående af ministre fra Socialdemokraterne og Radikale Venstre.[37] Denne konstellation var fra 3. februar 2014 til 28. juni 2015 Danmarks regering.

Ved folketingsvalget den 18. juni 2015 blev der valgt et nyt flertal i Folketinget, og Thorning-Schmidt meddelte sin afgang på valgnatten.[28][29] Den 19. juni gik hun til dronningen og meddelte formelt regeringens afgang.[38] Hun fortsatte som statsminister for et forretningsministerium indtil d. 28. juni 2015, hvor hendes regering afløstes af en ny Venstre-mindretalsregering
Andre poster

Helle Thorning-Schmidt blev medlem af Nationalbankens bestyrelse i maj 2005.[39]

Helle Thorning-Schmidt deltog i 2009 i den omstridte Bilderberggruppe,[40][41] en eksklusiv gruppe, der af globaliseringskritikkere bliver kaldt for en hemmelig ’verdensregering’.[40] Ingeborg Philipsen, Københavns Universitet, som har studeret Bilderbergfænomenet, oplyser, at Bilderberggruppen diskuterer bag lukkede døre, absolut intet kommer ud til offentligheden.[40] Formålet med møderne er i følge Anders Eldrup, konferencens danske koordinator:
„ 	De skal sikre, at vi får oplæg om akutte problemer, og at oplæggene afføder gode diskussioner. Men da møderne er lukkede, kommer der flere nuancer frem end normalt.[40] 	“

Helle Thorning-Schmidt blev i 2011 valgt som leder af den nordiske arbejderbevægelses samarbejdsorganisation SAMAK.[42][43] SAMAK's kommende arbejde vil bl.a. være en større undersøgelse af forudsætningerne for den nordiske velfærdsmodel og dennes bæredygtighed og udvikling. Undersøgelsen skal ses i lyset af globaliseringen, den aldrende befolkning, den teknologiske udvikling samt højere indtægter i de fem nordiske lande. Undersøgelsen skal føre til flere delrapporter samt en afsluttende rapport, som i 2014 fremlægges ved SAMAK's arbejderkongres.[43]

I begyndelsen af marts 2014 forlød det at Thorning-Schmidt var en mulig kandidat til en af tre kommende ledige topposter i EU. Det drejede sig om posterne som Europa-Kommissionsformand, EU’s rådspræsident og EU's udenrigschef.[44] Allerede i 2012 var hun nævnt i en brites opstillede fremtidsscenarie som kandidat til posten som Europa-Kommissionsformand over for Martin Schulz og Pascal Lamy, hvor hun i det tænkte scenarie var ""Britain's preferred pick of the trio given her more sceptical credentials (and her link to the UK through her marriage to the son of Lord Kinnock)"".[45] Helt indtil den polske premierminister Donald Tusk blev udnævnt til rådspræsident den 30. august 2014 havde pressen spekuleret i Thorning-Schmidt som mulig rådspræsident.[46]

I juli 2015 blev hun medlem af Folketingets Præsidium som 1. næstformand, men blev d. 3. februar 2016 afløst på posten af Henrik Dam Kristensen.
Senere karriere

Den 13. januar 2016 blev det offentliggjort, at Helle Thorning-Schmidt blev ansat som direktør for Save the Children International, en international organisation som Red Barnet er medlem af. Da hun tiltrådte stillingen i London, udtrådte hun samtidig af Folketinget.[47][48] Thorning-Schmidt varetog posten som direktør i godt 3 år, og stoppede ved udgangen af maj 2019.[49]
Kontroverser
	
Dette afsnits neutralitet er omstridt. Begrundelsen kan findes på diskussionssiden eller i artikelhistorikken. Fjern ikke denne besked indtil betingelserne til at gøre det er mødt. (juni 2023) (Lær hvordan og hvornår man kan fjerne denne skabelonbesked)
Aktiviteter i skattely

Den 29. januar 2020 blev Helle Thorning-Schmidt indstillet af udenrigsminister Jeppe Kofod og minister for udviklingssamarbejde Rasmus Prehn på vegne af regeringen som kandidat til posten som medformand for FNs panel om skatteunddragelse og skattely.[50] Panelet blev nedsat for at bidrage til finansiering af FN's verdensmål og den anden medformand var Nigers tidligere premierminister Ibrahim Mayaki.[51] Formålet var at gribe aktivt ind over for den korrupte globale økonomiske elite, der profiterer på international skattefusk, korruption og skattely. Efter offentliggørelse af kandidaturet trak Thorning-Schmidt sig imidlertid fra posten efter afsløringer af, at hun selv ejede en andel i et selskab med forbindelse til skattelyet Jersey og derudover sad i to bestyrelser med forbindelse til skattely. Thorning-Schmidt udtalte i den forbindelse, at begge virksomheder betalte skat, hvor de var skattemæssigt hjemmehørende, ligesom bestyrelsesmedlemmerne betalte skat, hvor de var skattemæssigt hjemmehørende.[52] I stedet gik posten til den tidligere litauiske præsident Dalia Grybauskaitė.[51]
Skattesagen
Uddybende Uddybende artikler: Helle Thorning-Schmidts skattesag og Skattesagskommissionen

23. juni 2010 hævdede B.T., at Helle Thorning-Schmidts mand, Stephen Kinnock, ikke havde betalt skat i Danmark i 2009, men derimod i Schweiz. SKAT efterforskede sagen og fastslog i en redegørelse i september 2010, at Stephen Kinnock ikke havde været skattepligtig i Danmark i hverken 2007, 2008 eller 2009. Kort før folketingsvalg 2011 offentliggjorde B.T. at Helle Thorning-Schmidt uberettiget havde overført sin ægtefælles skattefradrag i perioden fra 2000 til 2008.

Efter valget rejstes spørgsmålet, om B.T.'s oplysninger var relateret til brud på tavshedspligten i personsager af enten embedsmænd eller politikere med tilknytning til Skatteministeriet. Dette førte til nedsættelse af en undersøgelseskommission, hvis kommissorium justitsministeren offentliggjorde den 21. december 2011. Skattesagskommissionen afgjorde 1. november 2012, at journalister og redaktører på B.T. er fri for at vidne om kilden til publiceringen af SKATs afgørelse om Stephen Kinnocks skatteforhold, da kommissionen lagde til grund, at kilden offentliggjorde forhold af samfundsmæssig betydning. Landsdommer Lars E. Andersen lagde både vægt på beløbenes størrelse samt det forhold, at Helle Thorning på tidspunktet for offentliggørelse var både partiformand og statsministerkandidat:
Citat 	— Jeg lægger til grund, at den skete overførsel af negativ skattepligtig indkomst og skatteværdi af personfradrag mv. beroede på tekniske beregningsmæssige forhold, men at overførslerne fremgik af årsopgørelserne for de seks år, at Helle Thorning-Schmidt ikke fik bragt disse overførsler til ophør, og at hun herved har betalt ikke ubetydelige beløb for lidt i skat for de enkelte år.

På tidspunktet for offentliggørelsen af afgørelsen var Helle Thorning-Schmidt partiformand og statsministerkandidat. Under disse omstændigheder finder jeg, at det må antages, at kilden eller kilderne til B.T.’s artikel har villet afdække forhold, hvis offentliggørelse var af samfundsmæssig betydning.[53]
	Citat
Landsdommer Lars E. Andersen
Bilagssag

Den 1. juli 2015 offentliggjorde B.T. et brev,[54] der afslørede at Helle Thorning-Schmidt i sin tid som partiformand ifølge Socialdemokraternes eget bogholderi i strid med reglerne havde afleveret flere bilag. Bilagene blev bl.a. betalt med skattefinansierede gruppestøttemidler. Sagen kom kort tid efter valgkampen, hvor Socialdemokratiet og Helle Thorning-Schmidt gentagne gange angreb Lars Løkke Rasmussens troværdighed og mindede om Venstre-formandens mange bilagssager.

Sagen omfattede fem udgiftsbilag på i alt ca. 23.000 kr., som bogholderiet direkte protesterede mod skulle udbetales til den nu forhenværende statsminister. I brevet, som var stilet til den daværende Socialdemokratiske folketingsgruppe, begrundes protesten med, at ""bilagene ikke er i overensstemmelse med Den Socialdemokratiske Folketingsgruppes vedtægter og ej heller Folketingets regler for gruppestøttemidler.""

Et af bilagene omfattede et gammelt avisabonnement fra Helle Thorning-Schmidts tid i EU-Parlamentet til en værdi af ca. 6.000 kr. Abonnementet var tegnet 1. januar 2004 og gjaldt til den 31. december 2004, mens Helle Thorning-Schmidt sad i EU-Parlamentet. Så abonnementet var med andre ord allerede betalt og udløbet, da Thorning-Schmidt i 2005 blev valgt ind i Folketinget, og det var i strid med reglerne, vurderede professor i samfundsvidenskab Bent Greve fra Roskilde Universitet, da en regning ikke kan ikke betales to gange, og det var klart i strid med god forvaltningsskik hvis det var sket.[55] På trods af dette blev beløbene udbetalt til Helle Thorning-Schmidt, da den daværende gruppeformand Jan Petersen med sin underskrift godkendte bilagene over for revisionen.[56]
Privatskolesagen

Helle Thorning-Schmidt valgte efter sommerferien i 2010 at tage sin på det tidspunkt 13-årige datter ud af folkeskolen og i stedet lade hende fortsætte sin skolegang på privatskolen Ingrid Jespersens Gymnasieskole på Østerbro. Det medførte kritik fra Venstres politiske ordfører Peter Christensen.[57]
Leasingsagen

Ekstra Bladet beskrev den 31. maj 2011, at Helle Thorning-Schmidt privat udnyttede et momshul, som et flertal i Folketinget – herunder Socialdemokratiet – ellers selv havde vedtaget at lukke af for. Baggrunden var, at Thorning-Schmidt havde leaset en bil hos Autocare i Glostrup, der havde en aftale med Fleggaard i Tyskland, og derved sparede 6% i moms. Hullet kostede i det konkrete tilfælde statskassen i alt ca. 24.000 kr. i mistede skatteindtægter,[58] og det blev anslået, at staten hvert år gik glip af ca. 185 mio. kr. som følge af momsreglerne.[59]

I forbindelse med sagen hævdede Helle Thorning-Schmidt først, at hun ikke vidste, at bilen var leaset gennem et tysk selskab. Af leasingkontrakten fremgik det dog tydeligt, at bilen var lejet hos Fleggaard på Industriweg 10 i Harrislee, Tyskland, samt at der blev betalt 19% i tysk moms.[60] Da Ekstra Bladet efterfølgende dokumenterede, at hun umuligt efter læsning af leasingaftalen og vilkårene kunne have været uvidende om, at bilen var leaset til lav tysk moms, indrømmede hun, at hun var fuldt ud klar over, at bilen var leaset i Tyskland til lav tysk moms.[61] Helle Thorning-Schmidt fastholdt dog, at ""alt er foregået efter reglerne"", og at hun havde ""meget svært ved at se dramaet.""[62] ",Kvinde
Hans Christian Andersen,"Hans Christian Andersen, mest kendt som H.C. Andersen (født 2. april 1805 i Odense, død 4. august 1875 i København), var en dansk forfatter og digter, der er verdensberømt for sine eventyr. Han var opfinderen af tingseventyr, der er en undergenre af kunsteventyr, og var en af den danske guldalders vigtigste personer. Han var desuden kendt for sine papirklip, og han menes at have opfundet det flettede danske julehjerte.[1]
Liv
Fødsel og dåb

H.C. Andersen blev som mange andre døbt umiddelbart efter fødslen på grund af den store børnedødelighed. I kirkebogen til Sankt Hans Kirke i Odense[2][3] er det skrevet, at fødslen fandt sted kl. 2 om natten den 2. april 1805, og at den stedfortrædende præst forrettede dåben.

2. påskedag, som var den 15. april, blev dåben bekræftet ved fremstilling i Sankt Hans Kirke, og barnet blev her indskrevet i kirkebogen med navnet Hans Christian.
H.C. Andersens Hus i Odense, hans formodede fødested.

En dåbsattest blev først fremstillet i november 1823, måske i forbindelse med en arvesag (farfarens død), men er senere forsynet med en randbemærkning, hvoraf det fremgår, at fødestedet var hjørnehuset mellem Hans Jensens Stræde og Bangs Boder, en del af det nuværende Museum H.C. Andersens Hus. Efter sigende skyldes tilføjelsen, at H.C. Andersen i året 1867 skulle udnævnes til æresborger i Odense. At fødestedet skulle være hjørnehuset mellem Hans Jensens Stræde og Bangs Boder kan derfor ikke bekræftes, og H.C. Andersen skulle selv have benægtet det; han sagde: ""Jeg er ikke født i sådan en rønne"".[4] Under alle omstændigheder var han ikke i stand til at angive sit fødested præcist.[5]

Der var seks faddere ved dåbsfremstillingen: madam Sille Marie Breineberg, født Westphalen, som bar barnet; jomfru Friederiche Pommer; skomagermester Peder Waltersdorff; hattemager Jens Henrichsen Dorch; snedkersvend Anders Jørgensen; samt portneren ved Odense Gråbrødre Hospital, Nicolas Gomard.

Som forældre står i kirkebogen den 22-årige skomagersvend Hans Andersen (1782-1816)[6] og den 34-årige Anne Marie Andersdatter. Parret indgik giftermål i Skt. Knuds Kirke i Odense den 2. februar 1805, to måneder før fødslen.
Barndom

Moderen Anne Marie havde allerede en datter ved navn Karen Marie, der imidlertid var anbragt hos Anne Maries mor. Ægteparret flyttede sammen første gang i Holsedore (gade i Odense), og i maj 1805 flyttede de til Klaregade.
H.C. Andersens Barndomshjem i Munkemøllestræde 3-5, Odense, hvor han boede fra 1807 til 1819.[7]
En rekonstruktion af et fattigt hjem omkring 1800. H.C. Andersens museum, Odense.

I starten af 1807 fik de egen bolig på ca. 42 m² i Klingenberg 664, nu Munkemøllestræde 3-5, i Odense. Huset betegnes i dag som H.C. Andersens Barndomshjem og er et museum.

I huset boede i alt 12 personer, og familiens bolig bestod af et værelse med køkken. Ifølge H.C. Andersens egen levnedsbeskrivelse havde faderen selv sammentømret et skomagerværksted og en brudeseng af et træstillads, ""der kort forinden havde baaret Liigkisten med en afdød Grev Trampe."" [8]

Som 6-årig kom H.C. Andersen i pogeskole, senere i en skole for især jødebørn, og han frekventerede efter sigende også en ”fattigskole”. I hjemmet gav faderen ham kendskab til Holbergs komedier og vakte hans interesse for teater og kultur.

Faderen lod sig i 1812 hverve som soldat i stedet for en indkaldt bondesøn, der til gengæld måtte udrede en større sum penge til friskomageren. Faderen kom hjem efter to års forløb, syg og nedbrudt, og fandt tillige, at alle pengene var tabt på grund af statsbankerotten i 1813. Han døde i 1816.

H.C. Andersen havde af og til besøgt Odense Teater og set skuespil der. Så havde han bagefter spillet rollerne derhjemme.

Hjemmet var fattigt efter faderens død, og H.C. Andersen kom en kort tid i lære, først på en klædefabrik og senere på en tobaksvirksomhed. Legemligt arbejde syntes at have været for hårdt for den følsomme Hans Christian, og igen anbragtes han på en fattigskole, hvor han fik undervisning i religion og regning.

Moderen blev gift igen i 1818, og igen med en skomagersvend. Familien måtte forlade barndomshjemmet i Klingenberg i april 1819 og flytte i et hus længere nede ad gaden. Begge forhold synes at have været medvirkende til, at H.C. Andersen i en tidlig alder besluttede sig for at forlade Odense.

Den 8. juli 1819 blev han konfirmeret i Odense Domkirke af domprovsten, der ellers kun konfirmerede fine borgeres børn og ikke fattigfolks. Domprovsten skrev endda i konfirmationsprotokollen, at H.C. Andersen havde gode evner og gode religionskundskaber, om end hans flid ikke var rosværdig.

Forfatteren Jens Jørgensen har i sin bog H.C. Andersen − en sand Myte bemærket, at H.C. Andersen i modsætning til andre drengebørn i Odense fra lignende fattige hjem syntes at nyde en mere beskyttet og privilegeret barndom, og at familien, den ganske unge friskomager Hans Andersen og den betydeligt ældre Anne Marie Andersdatter, aldrig syntes at lide egentlig nød.

H.C. Andersen havde også knyttet forskellige kontakter, og da han forlod Odense, var han i besiddelse af et anbefalingsbrev fra en avisudgiver i Odense, bogtrykker Iversen, til Anna Margrethe Schall, balletdanserinde ved Det kongelige Teater i København.[9]
Ankomst til hovedstaden
Niels Larsen Stevns kunstneriske fremstilling af H.C. Andersens afsked med sin mor.
Jødefejden i september 1819, da H.C. Andersen ankom til København (skildret i en senere tegning).

Den 4. september 1819 tog den 14-årige H.C. Andersen afsked med sin mor i Odense, hvorefter han rejste med 13 rigsdaler i lommen med postvognen til København, hvortil han ifølge Mit Livs Eventyr ankom den 6. september. Han ankom midt i Jødefejden, en række antisemitiske optøjer, som fandt sted i København i september 1819 og januar 1820. H.C. Andersen var ikke overrasket over optøjerne; han troede, det hørte med til en stor by som København.[10]

I København indlogerede han sig på et gæstgiveri i Gardergade, nu Vestergade. Det menes, at H.C. Andersen ankom til hovedstaden i følge med (eller samtidigt med) prins Ferdinands (tidligere) amme, en ”Madame Sophie Charlotte Hermansen”, som H.C. Andersen havde stiftet bekendtskab med på Odense Slot, (formodentlig var moderen vaskekone på slottet). Madam Hermansen hjalp ham med kost og logi og anviste ham samtidig arbejde hos en snedkermester. Dette varede dog kun en enkelt dag.

Bekendtskabet med Sophie Hermansen synes tillige at have ført til foretræde hos direktøren for Det kgl. Teaters Syngeskole, hr. Siboni, der i selskab med C.E.F. Weyse, Jens Baggesen og andre notabiliteter formåede at samle en sum penge ind til den 14-årige H.C.Andersen.

Samtidig gav Siboni løfte om kost og sangundervisning. H.C. Andersen fik derefter et nyt logi i Ulkegade, nu Holmensgade, og af hensyn til Siboni fik han tillige tyskundervisning. Siboni opgav dog hurtigt H.C. Andersens sangundervisning, og H.C. Andersen henvendte sig derefter til solodanser C. Dahlén og fik undervisning på Hofteatrets Danseskole i sæsonen 1821-22.

Til trods for en lidt uheldig optræden i en statistrolle på Det Kgl. Teater opnåede H.C. Andersen alligevel en stilling i koret, dog uden fast løn, og han skrev samtidig bønskrifter til forskellige forfattere og kunstnere og udvidede på den måde sin bekendtskabskreds.

I 1821 skrev H.C. Andersen sit første skuespil, Røverne i Vissenberg, til teatret. Stykket blev afvist, og kort efter skrev han sin første bog, der blev udgivet, men ikke solgt i stort tal. En tidligere forbindelse fra Odense, oberst Christian Høegh-Guldberg, opfordrede H.C. Andersen til at henvende sig til den nyudnævnte teaterdirektør for Det kgl. Teater, Jonas Collin.

I 1822 skrev H.C. Andersen skuespillet Alfsol, der blev erklæret uegnet til opførelse på scenen. Direktøren for teatret Knud Lyne Rahbek anså dog H.C. Andersen for at have skjulte talenter, som muligvis kunne fremelskes ved den rette uddannelse.[11] Som følge af dette blev der den 13. september 1822 holdt et direktionsmøde med H.C. Andersen. Ved mødet blev det overdraget Collin at ansøge Frederik 6. om hjælp til yderligere uddannelse af H.C. Andersen. Kongen bevilgede, at fonden ad usus publicos skulle udbetale penge til H.C. Andersen med det formål, at han skulle ""vorde en nyttig borger"". Selv om Rahbek var hovedkraften bag støtten, var det Collin, der som formynder fik æren for det i eftertiden.

Efter godt tre års ophold i hovedstaden modtog den 17-årige H.C. Andersen således en donation af kong Frederik 6. Den muliggjorde hans uddannelse på den velrenommerede latinskole i Slagelse. Collin skulle som hans formynder føre tilsyn.[9]
Uddannelse

H.C. Andersen ankom den 26. oktober 1822 til Slagelse og blev indlogeret hos herredsfogedens enke, madam Henneberg. I latinskolen blev han under henvisning til manglende kundskaber placeret i 2. klasse blandt 11-12-årige drenge af skolelederen Meisling. Forholdet mellem Meisling og H.C. Andersen udviklede sig katastrofalt, blandt andet fordi Mejsling og Collin nægtede H.C. Andersen at beskæftige sig med nogen form for digtning.
Selvportræt fra ca. 1830.

Hans digtning i denne periode er da også begrænset til et fastelavnsdigt og et mindedigt over en velgører. Samtidig foretog han adskillige rejser til Sorø, hvor han stiftede bekendtskab med digteren B.S. Ingemann. Han rejste til familien Collin i København i julen 1823 og til sin mor i Odense i 1824, hvor han overdrog en del af arven efter farfaderen til sin mor.

I 1825 besøgte han igen sin mor, som netop havde opnået plads på en fattigstiftelse. Samme år flyttede han ind hos rektor Meisling, og i 1826 flyttede han sammen med ham til Helsingør, hvor Miesling skulle være rektor for latinskolen.

I efteråret 1826 var forholdet til Meisling på bristepunktet, og da boligforholdene tillige var yderst ringe, skrev H.C. Andersen et brev til Collin, som han klagede sin nød til. I påskeferien 1827 greb en af latinskolens unge lærere ind, opsøgte Collin, forklarede ham situationen, og fik ham overbevist om, at det var nødvendigt at fjerne H.C. Andersen fra Meislings skole.[12] I april 1827 rejste H.C. Andersen til København og fik et logi i Vingårdstræde (i Kong Hans' Vingård, nu en del af Magasin du Nord).

I København blev han privat manuduceret til studentereksamen og blev som fattig student fast middagsgæst hos forskellige familier i København.

Efter at H.C. Andersen fik udgivet digtet Det døende Barn i Kjøbenhavnsposten den 25. september 1827, startede hans egentlige æra som forfatter, og som eventyrdigter indtog han senere førstepladsen blandt den danske guldalders mange kunstnere.

Han aflagde studentereksamen den 22. september 1828 på Københavns Universitet.[9]
Digter
H.C. Andersen i 1836. Maleri af C.A. von Benzon.

Efter endt uddannelse debuterede H.C. Andersen i 1829 med Fodrejse fra Holmens Canal til Østpynten af Amager i aarene 1828 og 1829[13] – en parodisk rejseskildring af en digters vandring i Københavns udkanter natten mellem nytårsaften og 1. nytårsdag 1829, hvor digteren kommer ud for de underligste oplevelser.

I 1831 udkom hans første egentlige digtsamling. Samme år var han på sin første udlandsrejse, der gik til Tyskland, hvor han blandt andre mødte digteren Chamisso.[14]

I 1835 udkom hans første roman, Improvisatoren, samt hans første to eventyrsamlinger. I de følgende år skrev han skuespil og de to romaner O. T. og Kun en Spillemand.

H.C. Andersen elskede at rejse. Fra ham stammer det berømte citat ""At rejse er at leve."" [15] Rejserne gav ham inspiration til hans værker. Efter en rejse (1840-41) til bl.a. Italien, Malta, Grækenland og Tyrkiet udsendte han i 1842 rejseskildringen En Digters Bazar. I 1857 var han på besøg hos den engelske forfatter Charles Dickens i England, og i 1862-63 rejste han i bl.a. Spanien og Marokko, skildret i I Spanien.

Det var med eventyrene, at H.C. Andersen fik sin største succes. De er i dag oversat til mere end 100 sprog. Blandt de mest berømte er Fyrtøjet, Prinsessen på ærten (1835), Den lille havfrue, Kejserens nye klæder (1837), Den grimme ælling (1843), Snedronningen (1844), Den lille pige med svovlstikkerne (1848) og Det er ganske vist! (1852). De første eventyr blev udgivet den 8. maj 1835 af universitetsboghandler C.A. Reitzel under titlen Eventyr, fortalte for børn.[16]

Blandt H.C. Andersens kendte digte er I Danmark er jeg født og Hist, hvor vejen slåer en bugt. Med revisionen af Den Danske Salmebog i 2003 fik H.C. Andersen optaget to salmer: Barn Jesus i en krybbe lå og Jeg har en Angst.
Herregårdsophold

Andersen var en yndet gæst på talrige danske og udenlandske herregårde, herunder navnlig Holsteinborg Gods ved Skælskør, hvor flere af digterens eventyr blev til. H.C. Andersens stuer står endnu urørte på Holsteinborg. Andersen var også gæst på Basnæs, Bregentved og Gisselfeld på Sjælland, på Glorup på Fyn, og på Frijsenborg i Jylland.

På disse ophold betalte Andersen ikke for kost og logi, men stod for underholdning og litterære indslag ved fester og sammenkomster. Det kunne være oplæsning, små komedier, papirklip, sange, lotterier, udsmykninger, bordpynt, etc. Særligt børnene fik gavn af Andersens besøg, der ofte gav sig udslag i papirklip og samtale om hans selvfremstillede billedbøger.
H.C. Andersen og Norge

Andersen opfattede nordmænd som ubehagelige, uopdragne, højrøstede og brovtende. De var uopdragne som de ""norske Børn"", han undertiden traf hjemme hos Collins, og arrogante som J.S. Welhaven. Henrik Wergeland tog han sig ikke den ulejlighed at læse, og da Bjørnstjerne Bjørnson vakte opsigt i København fra og med 1856, bekræftede det kun Andersens opfattelse af nordmænd. Byen Silkeborg beskrev han som ""kedelig og bevidst som en Nordmand."" [17]

Men den 28. april 1861 mødte Andersen omsider Bjørnson, mens de begge var i Rom, og det gik over al forventning. Bjørnson skrev til Clemens Petersen: ""Ham selv blev jeg naturligvis ganske mageløst forelsket i, og jeg tror det var gensidigt."" Andersen skrev, at Bjørnson ""kom mig så hjerteligt i møde, jeg synes særdeles godt om ham"".[18]

På den tid havde Andersen et udkast til eventyret Laserne liggende.[19] I dette udkast er den norske las (svend) særdeles pralende (""Jeg er norsk, og når jeg siger, jeg er norsk, så tror jeg at have sagt nok!""). Den 14. maj 1861 inviterede Andersen Jonas Collin og Bjørnson på køretur i Rom, og da Bjørnson fortalte om sin trilogi Sigurd Slembe, fortalte Andersen ham om Laserne. Samme aften fandt han udkastet frem og begyndte at omarbejde det, så det norske indslag fremstår adskilligt mere sympatisk. Ironisk nok sad Bjørnson selv som tilhører til et eventyr, hvor han intetanende havde medvirket til udkastet - og så igen til den endelige tekst.[20]
Fotografier
Fotografi af H.C. Andersen fra 1869.

H.C. Andersen var glad for at blive fotograferet, og digteren var tidens mest fotograferede dansker. Der findes mere end 100 forskellige optagelser af Andersen. Han sad primært model for professionelle fotografer som brødrene Georg E. Hansen og N.C. Hansen, Clemens Weller, Budtz Müller, Georg Rosenkilde, Rudolph Striegler og Thora Hallager samt Franz Hanfstaengl i München. Men bekendte tog også fotos af ham, såsom: amatørfotograferne Henrik Tilemann på Frijsenborg og Israel B. Melchior på Rolighed.

Fotografierne forærede Andersen ofte væk, som regel til kvindelige bekendte og til vennen Edvard Collin. Desuden bestilte digteren visitkortfotografier. Andersen har i sine dagbøger og breve beskrevet de mange besøg og omstændigheder ved fotograferingerne. De fleste fotografier er taget udendørs, idet interiørfotografier først blev en mulighed i Danmark i 1874, hvor Andersen blev fotograferet i sit hjem i Nyhavn som en af de første.[21][22]

Den amerikanske globetrotter J. Ross Brownes mødte med Andersen i 1862 og beskriver ham således:

    ""Foran mig stod en høj, skindmager mand, lidt over sin bedste alder, men endnu ikke gammel, med et par spillende grå øjne i et smalt ansigt, fuld af furer og rynker, et langt ansigt med en stærkt fremspringende, stor og lidt skæv næse flankeret af et par vældige kindben med store fordybninger under. Utallige furer og rynker strakte sig halvcirkelformigt nedad rundt om vigene på en diger mund, en bred revne tværs over ansigtet, som man fejlagtigt kunne have taget for at være gabet på et barneslugende trold, hvis det ikke havde været for de solstrejf av hjertets godhed, som lå på lur rundt om læberne, og den milde menneskelighed, som glimtede frem fra alle krinkelkroge."" [23]

Død og gravsted

H.C. Andersen døde ugift og barnløs. Han sov stille ind i familien Melchiors hus, Rolighed, den 4. august 1875. Han er begravet på Assistens Kirkegård i København, afd. P-513.
Eventyrene

I 1835 udkom H.C. Andersens to første eventyrsamlinger: Eventyr, fortalte for børn. Første hefte (Fyrtøjet, Lille Claus og store Claus, Klods-Hans, Prinsessen på ærten, Den lille Idas blomster) og Eventyr, fortalte for børn. Andet hefte (Tommelise, Den uartige dreng, Rejsekammeraten). Eventyrene var nydannelser i forhold til de traditionelle børnebøger. I Andersens eventyr ses verden fra barnets synsvinkel - med barnets øjne. Derved afveg de fra den pædagogik, der var herskende på det tidspunkt, hvor man stadig var præget af rationalismen, og hvor man lagde vægt på, at børnebøgerne skulle være moralistiske: Den enkelte historie skulle have en morale; børnene skulle lære god opførsel, så de kunne tilpasse sig de voksnes verden.

H.C. Andersens eventyr var præget af et enkelt sprog, som børn kunne forstå. Stilen var, også som noget nyt, talesprogsagtig, og dermed kunne eventyrene fange børnenes opmærksomhed. Et eksempel er indledningen til Fyrtøjet (1835): ”Der kom en soldat marcherende hen ad landevejen: én, to! Én, to!”
En scene fra H.C. Andersens eventyr ""Den grimme ælling"". Illustration af Vilhelm Pedersen.

Anmelderne af de to første hæfter var dog ikke begejstrede. De brød sig ikke om den snakkesalige, uformelle stil og den tilsyneladende umoral i eventyrene. De mente, at børnelitteratur skulle opdrage snarere end underholde. En anmelder advarede direkte imod Andersens eventyr.[24]

Eventyrene handler om konger, dronninger, prinser, prinsesser, hekse, dyr, planter, træer og ting. Men i virkeligheden handler de om almenmenneskelige forhold: glæde og sorg, sejr og nederlag, det gode og det onde, det ægte og det uægte. Der er noget universelt over H.C. Andersens eventyr. De forstås alle steder - i Kina, i USA , i Danmark. Alle kender de menneskelige fænomener, som udstilles i eventyrerne: bedraget og godtroenheden (Kejserens nye klæder), trangen til at overdrive (Det er ganske vist!), trangen til at drille den der er anderledes (Den grimme ælling), osv. Eventyrerne afspejler menneskers opførsel. Der er for noget uhyre menneskeligt ved H.C. Andersens dyreskikkelser (f.eks. den grimme ælling). Som Georg Brandes skrev: ”Andersen fremstiller ikke dyret i mennesket, men mennesket i dyret.” [25]

Eventyrene var ikke kun fortalt for børn, men også for voksne. H.C. Andersen vidste, at når børnene hørte eventyr, så lyttede far og mor med, og de skulle også have noget, de kunne tænke over. I begyndelsen kaldte han sine eventyrsamlinger Eventyr, fortalte for børn. Men senere kaldte han dem blot Eventyr – netop for at understrege, at der også var noget at hente for de voksne. H.C. Andersens eventyr er netop kendetegnet ved, at de kan læses på forskellige forståelsesniveauer.[26]
Illustration af Vilhelm Pedersen til H.C. Andersens eventyr Skyggen.

Med tiden blev eventyrene længere, og personerne fik en mere kompliceret psykologi (et eksempel herpå er Skyggen (1847)). Samtidig fik de et mere selvstændigt præg. De første eventyr var overvejende bearbejdninger af kendte folkeeventyr, mens de senere eventyr overvejende var Andersens egne selvstændige værker (kunsteventyr).

I eventyrgenren fik H.C. Andersen mulighed for at udfolde sin rige fantasi og kreativitet. I romanen ”At være eller ikke at være” udtrykker han utvivlsomt sin egen opfattelse, når han lader en af personerne sige:

    ”Jeg finder, at eventyrdigtningen er poesiens mest udstrakte rige, den når fra oldtids rygende grave til den fromme barnlige legendes billedbog, optager i sig folkedigtningen og kunstdigtningen, det er mig repræsentanten for al poesi, og den, som mægter det, må heri ind kunne lægge det tragiske, det komiske, det naive og humoren, og har her både den lyriske streng, det barnligt fortællende og naturbeskriverens sprog til sin tjeneste.” [27]

Religion

H.C. Andersen havde tidligt en følelse af, at forsynet (Gud) havde skænket ham særlige gaver og et særligt kald. Denne følelse beholdt han livet igennem. Han indleder sin selvbiografi Mit livs eventyr (1855) med ordene:

    ”Mit liv er et smukt eventyr, så rigt og lyksaligt! Havde jeg, som dreng, da jeg fattig og ene gik ud i verden, mødt en mægtig fe, og hun havde sagt: ’Vælg din bane og dit mål, og da, efter din ånds udvikling, og som det fornuftigvis må gå til i denne verden, beskytter og fører jeg dig!’, min skæbne kunne da ikke have været lykkeligere, klogere og bedre ledet, end den er. Mit livs historie vil sige verden, hvad den siger mig: Der er en kærlig Gud, der fører alt til det bedste.”

Hele livet igennem holdt han fast i denne tro. Når han karakteriserede sit liv som et eventyr, så mente han dermed ikke, at han ikke havde haft problemer i sit liv. Han oplevede fattigdom og mange skuffelser. Et eventyr består da også af både godt og ondt, sejre og nederlag. Men næsten alle H.C. Andersens eventyr ender godt. Retfærdigheden sker fyldest i sidste ende. Nederlagene fører frem til sejren. Senere i Mit livs eventyr skrev han: ”Mit livs eventyr indtil denne time ligger således nu oprullet for mig så rigt, så smukt, så fortrøstende! – selv af ondt kom godt, af smerte kom glæde ...” [28]

I romanen Improvisatoren (1835) får hovedpersonen Antonio på et tidspunkt en slags mystisk oplevelse, hvor

    ”… så at sige sjælen ansigt til ansigt skuer sin Gud: Jeg begreb hans almagt, visdom og godhed, han, for hvem lynet og hvirvelvinden er tjenere, uden hvis vilje ingen spurv falder til jorden. Mit eget liv stod klart for mig, jeg så en så forunderlig ledelse og styrelse i det hele; selv hver ulykke, hver sorg var overgangen til noget bedre.” [29]

Det er nærliggende at se den mystiske erkendelse, som Antonio her får, som udtryk for Andersens egen opfattelse. Historien om den unge kunstner Antonios opvækst fra fattigdom til lykke og velstand er da også stort set en parallel til H.C. Andersens egen livshistorie.[30]

H.C. Andersen var uortodoks i sin tro, og han forholdt sig rationalistisk til den kristne troslæres dogmer.[31] Fordi han troede så stærkt på den kærlige Gud, der fører alting til det bedste, afviste han læren om det evige helvede. Det gjorde han i eventyret En historie (1851), hvor det blandt andet hedder: Kend menneskene, selv i de onde er der en del af Gud, en del, der vil sejre og slukke helvedes ild.”

Andersen mente, at alting er en del af Gud, også det, der af mennesker regnes for grimt og foragteligt. I eventyret Der er forskel (1851) optræder der en smuk æblegren, der ser ned på de foragtede ”fandens mælkebøtter”. Men fortælleren siger: ”Æblegrenen havde aldrig tænkt over Vor Herres uendelige kærlighed mod alt, hvad der lever og røres i ham, den havde aldrig tænkt over, hvor meget smukt og godt der kan ligge gemt, men ikke glemt …”
Scenen fra eventyret Klokken, hvor de to konfirmander mødes. Illustration af Vilhelm Pedersen.
H.C. Andersens gravsten på Assistens Kirkegård i København.

H.C. Andersen var præget af romantikkens enhedssyn på livet og verden. Dette enhedssyn gik ud på, at universet udgør én stor organisk guddommelig sammenhæng eller enhed (”organismetanken”). I eventyret Klokken (1845) optræder enhedssynet, idet det har form af en tro på, at der findes en stor guddommelig ånd, der gennemtrænger naturen (panteisme). Ånden er i eventyret symboliseret ved en klokke, som lettere kan høres om natten end om dagen og lettere på landet end i byen. Byens borgere er optaget af hverdagens gøremål, og derfor har de svært ved at høre klokken, ”for der var sådan en rumlen med vogne og sådan en råben, og det forstyrrer.” Borgerne hører dog fra tid til anden klokkens klang langt borte fra, men de begrænser sig til at tage en tur i det grønne og få lidt tevand hos konditoren derude.

Men der er to personer, der ikke lader sig nøje med det. Det er en kongesøn og en fattig dreng, begge konfirmander, der ad hver sin vej kommer helt frem til klokken. De to mødes på en klippe og forenes i deres oplevelse af den guddommelige ånd i naturen. H.C. Andersen skildrer oplevelsen i sit karakteristiske maleriske sprog, der her næsten får karakter af en hymne:

”Op kom han <kongesønnen>, før solen endnu ganske var nede, set fra denne højde - o, hvilken pragt! Havet, det store herlige hav, der væltede sine lange bølger mod kysten, strakte sig ud foran ham, og solen stod som et stort skinnende alter derude, hvor hav og himmel mødtes, alt smeltede sammen i glødende farver, skoven sang og havet sang og hans hjerte sang med; den hele natur var en stor, hellig kirke, hvori træer og svævende skyer var pillerne, blomster og græs det vævede fløjlsklæde, himlen selv den store kuppel … - og i det samme kom, fra den højre sidegang, den fattige konfirmand med de korte ærmer og med træskoene; han var kommet der lige så tidligt, kommet der ad sin vej, og de løb hinanden i møde og holdt hinanden i hænderne i naturens og poesiens store kirke, og over dem klang den usynlige, hellige klokke, salige ånder svævede i dans om den til et jublende halleluja.”

H.C. Andersen troede på sjælens udødelighed, og han havde en forestilling om, at sjælen kunne udvikle sig efter døden.[32] Han kunne dog også gribes af tvivl. I digtet Oldingen, som han skrev et år før han døde, giver han både udtryk for sin tro og sin tvivl. Men det er troen, der sejrer til sidst. De sidste fire linjer, der står på hans gravsten, lyder:

    ”Den sjæl, Gud i sit billede har skabt,
    er uforkrænkelig, kan ej gå tabt;
    vort jordliv her er evighedens frø,
    vort legeme dør, men sjælen kan ej dø!”

Spekulationer om biologiske forældre

Det er blevet fremført, at Nicolas Gomard, der stod fadder til H.C. Andersen, kunne være den biologiske far til ham.[33] Denne påstand kommer gennem en overlevering i familien Gomard.[34]

Historikeren Erik Kjersgaard skriver i sin bogserie om Danmarks historie, at H.C. Andersen var en ""illegitim søn af en officer i Odense"", dog uden nærmere forklaring og kilde.[35]

Allerede i 1800-tallet gik der rygter i det københavnske borgerskab om, at kronprins Christian var far til H.C. Andersen, netop på grund af Andersens lette adgang til kongehuset og de bedre kredse i hovedstaden. Jens Jørgensen, tidligere rektor for Slagelse Gymnasium, har uden held forsøgt at bevise, at kronprins Christian og lensgrevedatteren Elise Ahlefeldt-Laurvig var forældre til H.C. Andersen. Jørgensen har fremført teorien, dels i sin bog H.C. Andersen — en sand myte fra 1987[36], dels i sit forord og sit efterskrift til den kommenterede udgave af H.C. Andersens Levnedsbogen.[37] Fyens Stiftstidendes kulturredaktør Rolf Dorset har støttet teorien i sin bog Paradisbarnet — en bog om H.C. Andersens herkomst fra 2004.[38]

Teorien er ikke godtaget af sagkyndige. Blandt andet har forhenværende overarkivar ved Rigsarkivet Vello Helk kaldt Jørgensens første bog for ""spekulation"", og han har sagt, at arkivstudier ikke synes at være Dorsets ""stærke side"",[39] mens H.C. Andersen-forskeren Johan de Mylius har angivet, at teorien bygger på en ""helt charlatan-agtig omgang med kilderne"".[33]
Seksualitet

Eigil Nyborg har i bogen Den indre linje i H.C. Andersens eventyr analyseret H.C. Andersen og hans digtning ud fra C.G. Jungs teorier.[40] Han konkluderer, at ""uanset om man kan sige, at H.C. Andersen 'var til begge sider', var hans seksualitet, hvis man da vil benævne det ved dette navn, næppe engang nået i nærheden af overgangsalderen.""
Den svenske operasangerinde Jenny Lind var en af de kvinder, H.C. Andersen forelskede sig i.

H.C. Andersen var vel ”en fremmed fugl i reden” og udstyret med lødige gener og tillige ganske givet udrustet med, hvad C.G. Jung benævner et ""anima-kompleks"" (ubevidst kvindelighed hos manden). Men netop i tilfælde af en moderbinding kan selve anima suppleres og kompletteres med et animus-kompleks (ubevidst mandlighed hos kvinden). Et tilført kompleks, der sandsynligvis indebærer seksuelle afvigelser, som kan implicere et liv med angst og hypokondri. Dog kan nævnte animus ifølge Jung i visse tilfælde tillige positivt indeholde uanede ubevidste kræfter af aktiv kunstnerisk skaberkraft.

H.C. Andersen blev aldrig gift. Men han var stærkt forelsket flere gange i sit liv. Riborg Voigt var hans første store kærlighed. Hun var dog allerede forlovet, da han mødte hende. En anden var Jonas Collins datter Louise, der blev gift med juristen W. Lind, hvilket var et stort slag for H.C. Andersen. Den mest berømte af disse kvinder var svenske operasanger Jenny Lind.[41]
Eftermæle
Skulpturer
August Saabyes statue (1877) af H.C. Andersen i Kongens Have i København. Statuen fremstiller ham som oplæser af sine eventyr.

I Danmark er der flere statuer af H.C. Andersen, blandt andet Henry Luckow-Nielsens statue på H.C. Andersens Boulevard ved Københavns Rådhus (fra 1961). I Kongens Have i København står der en statue af August Saabye (fra 1875). På pladsen ved Odense Banegård står Bjørn Nørgaards otte meter høje H.C. Andersen-skulptur i granit og patineret bronze: Skyggen, rejsekammeraten og improvisatoren – et treenigt portræt af H.C. Andersen fra 2002–2005.[42][43]

I Central Park i New York står en skulptur af den siddende forfatter med en bog, der viser de første linjer af Den grimme ælling. En fritstående ælling kigger på forfatteren. Skulpturen er formet af Georg John Lober i bronze med bænken i granit. Den er doneret af Danish-American Women's Association og danske og amerikanske skolebørn i anledning af forfatterens 150-års fødselsdag i 1955.[44]

En af Danmarks meste kendte skulpturer er Den lille havfrue ved Langelinie i København. Den er inspireret af H.C. Andersens eventyr af samme navn.
Priser

I sit testamente af 18. februar 1860 indstiftede H.C. Andersen et legat, der uddeles til ""den flittigste Dreng"" fra en fattigskole i Odense. Legatet er siden 1877 blevet uddelt på forfatterens fødselsdag som H.C. Andersens Hjælp.[45]

Nyt Nordisk Forlag uddelte mellem 1931 og 1955 H.C. Andersen Mindemedaillen.

Dansk Forfatterforening har hvert år siden 1955 uddelt H.C. Andersen-legatet.

H.C. Andersen-medaljen er en international børnebogspris, der er blevet uddelt af International Board on Books for Young People (IBBY) inden for skrivning siden 1956 og inden for illustration siden 1966.

H.C. Andersen æresprisen er blevet uddelt siden 1996. Vinderen modtager en bronzestatuette udformet som bogen Mit Livs Eventyr, udført af den fynske kunstner Jens Galschiøt. Prisen bliver uddelt til tre personer hvert år den 2. april, H.C. Andersens fødselsdag.[46][47]

H.C. Andersens Litteraturpris hylder ""H.C. Andersens indflydelse på forfattere i hele verden"". Prisen blev indstiftet af den private H.C. Andersen Litteraturpriskomité i 2007. Den er på 500.000 kroner, som er indsamlet af private donorer.
200-året

200-året for H.C. Andersens fødsel i 2005 blev fejret med en række kunst-, kultur-, uddannelses- og turismeprojekter, der blev støttet af HCA2005 Fonden, der havde et budget på 231 millioner kroner. 80 millioner kroner var kommet fra Bikubenfonden, resten var offentlige midler.[48] Blandt de støttede projekter fik Rumle Hammerichs tv-serie Unge Andersen fem millioner kroner.[49] Hvad der især tiltrak mediernes opmærksomhed, var den fire millioner kroner store støtte til et ""filmforberedelsesprojekt"" for en international spillefilm af Bille August og producenten Lars Kolvig. Spillefilmen blev aldrig til noget, og H.C. Andersen 2005 Fonden nægtede at betale sidste rate på 700.000 kroner til Kolvig og August.[50]
H.C. Andersens Boulevard

H.C. Andersens Boulevard mellem Gyldenløvesgade og Langebro, er måske både Københavns og Skandinaviens største og vigtigste gade. Den passerer Rådhuspladsen, Tivoli, Ny Carlsberg Glyptotek og meget mere, på vejen mellem Frederiksberg og Amager og også Vesterbrogade fører frem til boulevarden. Henry Luckow-Nielsens tidligere omtalte statue af H.C. Andersen står på H.C. Andersens Boulevard. ",Mand
Søren Kierkegaard,"Søren Aabye Kierkegaard (født 5. maj 1813, død 11. november 1855) var en dansk filosof og teolog. Kierkegaard regnes ofte for at være den største danske filosof. Han var en kristen tænker og skrev med udgangspunkt i kristendommen både om filosofi, teologi,[1][2][3][4] og psykologi.[5][6][7]

Kierkegaard betragtes som eksistensfilosofiens grundlægger og dermed som en inspirationskilde for eksistentialismen.

Kierkegaard udgav en række kristelige taler, som i 1845 blev samlet under titlen Atten opbyggelige Taler. Han opfattede først og fremmest sig selv som en opbyggelig kristen forfatter.

I det sidste år af sit liv – under ""kirkestormen"" – kritiserede Kierkegaard den etablerede kirke og dens præsteskab med stor voldsomhed. Han anklagede kirken for at have svigtet sin herre, Kristus, ved at være behagesyg og glemme Det Nye Testamentes strenge kristendom.

Søren Kierkegaard har haft en dyb og vedvarende indflydelse på dansk filosofi og teologi. K. E. Løgstrup, Johannes Sløk, Joakim Garff, Peter Tudvad, Ole Morsing og P. G. Lindhardt har alle forholdt sig til eller videreført hans tanker.

Ud over at være filosof og teolog var Kirkegaard også litterær forfatter. Hans poetiske prosa befinder sig på et højt litterært niveau (for eksempel Diapsalmata i Enten-Eller 1). Nogle af Kierkegaards skrifter betegnes som romaner: Forførerens Dagbog (i Enten-Eller 1), Skyldig – Ikke Skyldig? (i Stadier på livets vej 2) og Gentagelsen.
Kierkegaards eksistensfilosofi

Eksistensfilosofi er en filosofi, der tager udgangspunkt i det enkelte menneskes eksistens. Menneskets eksistens er forskellig fra dyrets eksistens, påpeger Kierkegaard. Dyret er et eksemplar (af en dyreart), mens mennesket er et individ.[8] Mennesket kan forholde sig til sig selv, til sit liv, til sine muligheder. Mennesket har et valg; det har dyret ikke.

Det ligger altså ikke på forhånd fast, hvordan den menneskelige eksistens vil blive. Menneskets eksistens er kendetegnet ved at være uafsluttet. Den bliver til gennem det personlige valg og den personlige handling.
Den subjektive sandhed

I en af Kierkegaards dagbogsoptegnelser (""Gillelejeoptegnelsen"") ses et eksempel på hans eksistenstænkning:

    ""Det, der egentlig mangler mig, er at komme på det rene med mig selv om, hvad jeg skal gøre, ikke om, hvad jeg skal erkende, uden for så vidt en erkenden må gå forud for enhver handlen. Det kommer an på at forstå min bestemmelse, at se, hvad guddommen egentlig vil, at jeg skal gøre; det gælder om at finde en sandhed, som er sandhed for mig, at finde den ide, for hvilken jeg vil leve og dø. Og hvad nyttede det mig dertil, om jeg udfandt en såkaldt objektiv sandhed; ... hvad nyttede det mig at kunne udvikle kristendommens betydning, at kunne forklare mange enkelte fænomener, når den for mig selv og mit liv ikke havde nogen dybere betydning?"" [9]

Citatet viser, at Kierkegaard i sin tænkning ikke lægger vægten på den objektive sandhed, som eksisterer uafhængigt af ham og hans eksistens. Det vigtige er den subjektive sandhed – den sandhed, der bliver til i det enkelte menneskes lidenskabelige valg og personlige tilegnelse. Det vigtige er ikke at vælge en objektivt set god handling, men at vælge en handling ud fra sin personlige lidenskab og alvor – af hele sin sjæl: ""... at det i at vælge ikke så meget kommer an på at vælge det rigtige, som på den energi, den alvor og patos (lidenskab), hvormed man vælger."" [10]

Ganske vist eksisterer der ifølge Kierkegaard en objektiv sandhed, men denne sandhed kan blot ikke nås af det eksisterende, ufærdige menneske, der hele tiden er på vej. Menneskets eksistens er kendetegnet ved at være uafsluttet. Det vil sige: Mennesket befinder sig altid i en stræben efter sandheden – uden at kunne nå sandheden.

Kierkegaard kritiserer den tyske filosof Hegel for at ville bygge et stort filosofisk system, der er afsluttet; et system, som Hegel mener er udtryk for en objektiv sandhed. Men et sådant objektivt system findes ikke for det eksisterende menneske, siger Kierkegaard. Menneskets sandhed ligger i subjektiviteten – i lidenskaben, i inderligheden, i tilegnelsen.[11] Kierkegaards tænkning er subjekt-rettet (individ-rettet) – ikke objekt-rettet.

Kierkegaards filosofi er dog ikke den rene subjektivisme. Han mener, at der findes en objektiv sandhed og et objektivt system. Men denne sandhed kan aldrig blive til virkelighed for det eksisterende menneske – kun for Gud.[12] På dette punkt adskiller Kierkegaards kristne eksistensfilosofi sig fra den ateistiske eksistensfilosofi. Den kristne eksistensfilosofi siger, at der faktisk findes noget objektivt uden for menneskets eksistens. Men dette objektive kan man ikke vide noget om – kun tro på, fremhæver Kierkegaard.[13] Og tro er noget subjektivt. Troen har ""inderlighedens uendelige lidenskab"".[14]

Kierkegaard beskriver forholdet mellem den objektive sandhed og den subjektive sandhed således:

    ""Dersom en, der lever midt i kristendommen, går op i Guds hus, i den sande Guds hus, med den sande forestilling om Gud i viden, og nu beder, men beder i usandhed; og når en beder i et afgudisk land, men beder med uendelighedens hele lidenskab, skønt hans øje hviler på en afguds billede: hvor er så mest sandhed? Den ene beder i sandhed til Gud, skønt han tilbeder en afgud, den anden beder i usandhed til den sande Gud, og tilbeder derfor i sandhed en afgud."" [15]

Stadier på livets vej

I sit forfatterskab beskriver Kierkegaard forskellige måder at eksistere på. Han nævner fire persontyper, der repræsenterer hver deres livsanskuelse – og dermed hver deres måde at eksistere på. De fire persontyper er:

    Spidsborgeren
    Æstetikeren
    Etikeren
    Den religiøse

Kierkegaards taler om livsanskuelserne som ""stadier på livets vej"", jævnfør titlen på hans bog Stadier på livets vej. I udtrykket ""stadium"" ligger, at der er tale om en åndelig udvikling i et menneskes liv. Imidlertid taler han også om stadierne som ""eksistens-sfærer"",[16] altså som forskellige måder at eksistere på – uden at der nødvendigvis tænkes på en udvikling. Under alle omstændigheder skal stadiebegrebet ikke forstås for firkantet. Et menneske befinder sig ikke helt og holdent i ét bestemt stadium. Snarere befinder det sig i flere stadier på samme tid, idet ét stadium dog er det dominerende.[17]
Spidsborgeren

Kierkegaard mener, at mennesket adskiller sig fra dyrene og planterne ved at have et selv – ved at have bevidsthed, ånd. Denne bevidsthed gør det muligt for mennesket at forholde sig til sig selv. Denne mulighed benytter spidsborgeren sig imidlertid ikke af. På Kierkegaards tid blev ""spidsborger"" brugt om en middelmådig småborgerlig person, der er uden engagement i noget særligt, og som bare tilpasser sig samfundets normer.[18]

Kierkegaard beskriver spidsborgeren som en person, der søvngængeragtigt går gennem tilværelsen, og for hvem intet er afgørende vigtigt. Han lever, som ""man"" lever. Han passer sit arbejde, gifter sig, stifter familie, klæder sig pænt og taler om det, som ""man"" taler om. Strengt taget eksisterer spidsborgeren ikke, for han har ikke valgt at leve på den måde. Han har ladet andre vælge for sig. Han gør blot hvad omgivelserne forventer af ham.[19]
Æstetikeren

På et tidspunkt tvinges spidsborgeren imidlertid til at forholde sig til sig selv og det liv, han lever. Han tvinges til at gøre et valg. Men i det valg vælger han ofte den lette løsning: Han flygter fra sin egen eksistens ved at hengive sig til oplevelser, nydelser, fornøjelser, forbrug eller ødselhed. I så fald er han blevet en æstetiker. I modsætning til spidsborgeren ved æstetikeren, at der er et valg. Han har indset, at spidsborgeren lever et liv, der ikke er præget af hans eget valg.[20]

På et tidspunkt indser æstetikeren dog det tomme i at leve et liv i fornøjelser og nydelser, uden etiske forpligtelser. Æstetikerens liv ender i tomhed, når han ikke længere evner at fare rundt og fylde sit liv med nye, intense oplevelser. Hver gang der opstår en pause i sansebombardementet, opstår der et knugende hul i livet. Der mangler en etisk sammenhæng i hans liv. Æstetikeren har dermed bevæget sig i retning af det etiske stadium.

Kierkegaard siger, at ironien er et mellemstadium mellem det æstetiske stadium og det etiske stadium. Ironien er den første begyndelse på en etisk livsanskuelse, nemlig i form af en – ironisk – afstandtagen fra den æstetiske levemåde. Ironikeren har indset tomheden i det æstetiske liv. Men han har endnu ikke foretaget det afgørende etiske valg. Han tager blot ironisk afstand. I en dagbogsoptegnelse fra sin ungdom beskriver Kierkegaard sig selv som en æstetiker, hvis levemåde han tager ironisk afstand fra:

    ""Jeg kommer netop nu fra et selskab, hvor jeg var sjælen; vittigheder strømmede ud fra min mund, alle lo, beundrede mig – men jeg gik, ja den tankestreg bør være lige så lang som Jordbanens radier – hen og ville skyde mig selv."" [21]

Etikeren

Etikeren er nået til det stadium, hvor han vælger at leve et liv i ansvar. Etik er læren om om den rigtige handlemåde, og en etiker har modet til at vælge, hvad han føler er rigtigt. Det forudsætter, at han først har valgt, at godt og ondt eksisterer – at noget er godt, og noget er ondt.[22] Det er det basale valg. Herefter leves hans liv i et ansvarligt valg. Det vigtige er ikke, at han vælger det gode, men at han vælger med lidenskab og alvor:

    ""Når du da vil forstå mig rigtigt, så kan jeg gerne sige, at det i at vælge ikke så meget kommer an på at vælge det rigtige, som på den energi, den alvor og patos, hvormed man vælger. Deri forkynder personligheden sig i sin indre uendelighed, og derved konsolideres igen personligheden. Selv derfor om et menneske valgte det urette, så vil han dog, netop på grund af den energi, hvormed han valgte, opdage, at han valgte det urette."" [23]

Kierkegaard siger, at etikeren ""vælger sig selv"". Det vil sige: Han vælger sig selv som den, han nu engang er. Han tager tager ansvaret for sig selv – ansvaret for alle sider i sin personlighed:

    ""Individet bliver sig da bevidst som dette bestemte individ, med disse evner, disse tilbøjeligheder, disse drifter, disse lidenskaber, påvirket af denne bestemte omgivelse, som dette bestemte produkt af en bestemt omverden. Men idet han således bliver sig bevidst, overtager han det alt sammen under sit ansvar."" [24]

Udefra kan det se ud, som om etikeren lever på samme måde som spidsborgeren. Den afgørende forskel på de to er imidlertid, at etikeren har foretaget et bevidst valg om at leve på denne måde, mens spidsborgeren ikke har valgt at leve på denne måde. Etikeren går på arbejde, gifter sig og stifter familie, men han gør det, fordi han er overbevist om, at det er den rigtige måde at leve på som et ansvarligt menneske. Etikeren sætter ægteskabet højt, fordi det er udtryk for ansvar og forpligtelse.[25]

På et tidspunkt opdager etikeren imidlertid, at der er en grænse for den etiske livsanskuelse. Han opdager, at han dybest set ikke kan vælge sig selv af egen kraft. Han erkender, at han er ufuldkommen, og at han behøver Gud. Han bevæger sig dermed i retning af det religiøse stadium, der netop er kendetegnet ved tro på Gud.

Kierkegaard nævner humoren som et mellemstadium mellem det etiske stadium og det religiøse stadium. Humoristen er kendetegnet ved, at han har forstået begrænsningerne ved den etiske livsanskuelse, og at der er en religiøs dimension i tilværelsen. Men han tager ikke skridtet fuldt ud. Han forholder sig ikke i religiøs lidenskab til Gud.[26] Humoristen forstår, at lidelsen hører med til den menneskelige eksistens, men han tager ikke lidelsen helt alvorligt. Han tilbagekalder lidelsen i spøgens form. ""Han rører eksistensens hemmelighed i smerten, men så går han hjem igen."" [27] Han dækker sig ind bag humoren og spøgen for at undgå at se ubehaget helt i øjnene.

Forskellen mellem humoren og ironien består i, at humoren er positiv, varm og åben, mens ironien er negativ, kold og afstandtagende. ""Netop fordi der i humor altid er en skjult smerte, er der også en sympati,"" siger Kierkegaard.[28]
Den religiøse

Det religiøse stadium deler Kierkegaard op i to dele: religiøsiteten A og religiøsiteten B.

Religiøsiteten A er det umiddelbare resultat af, at etikeren ikke kan tage fuldt ansvar for sig selv. Fordi han er et ufuldkomment menneske, vil han pådrage sig en skyld, som han ikke kan komme fri af ved egen kraft. Han opdager herigennem, at tilværelsen rummer noget, som han ikke kan nå med sin fornuft, men kun med troen: den evige magt (Gud).

I det religiøse stadium erkender man, at man befinder sig i et absolut forhold til det absolutte (Gud). Man befinder sig i et absolut lydighedsforhold til Gud. Den religiøse får derved en absolut skyldbevidsthed over for Gud ved tanken om den evige salighed: at saligheden står på spil.[29] Kierkegaard udtrykker det på den måde: ""Mod Gud har vi altid uret."" [30] ""Og skulle da den tanke, at vi mod Gud altid har uret, ikke være begejstrende, thi hvad udtrykker den andet end, at Guds kærlighed altid er større end vor kærlighed?"" [31]

Religiøsiteten A er en forudsætning for religiøsiteten B. Først når mennesket forholder sig til den evige salighed i en eksistentiel lidenskab, er det moden til religiøsiteten B.[32] Det er den specielt kristne religiøsitet. Denne form for religiøsitet er kendetegnet ved et paradoks: Gud fødes som et menneske (Jesus). Det evige fremtræder i tiden. ""Guden, den evige, er blevet til i et enkelt tidsmoment, som et enkelt menneske."" [33]

Hvor religiøsiteten A er kendetegnet ved skyldbevidsthed, er religiøsiteten B kendetegnet ved syndsbevidsthed. Skyldbevidsthed er en menneskelig bestemmelse. Mennesket bliver skyldig i kraft af sig selv – i kraft af sine gerninger. Syndsbevidsthed er derimod bestemt af forholdet til Gud. Mennesket bliver syndig i kraft af Gud eller i kraft af forholdet til Gud. Da den evige Gud fremtræder i tiden, bliver det timelige menneske en evig synder i kraft af forholdet til denne ""Gud i tiden"".[34] Imidlertid tilgiver den evige, kærlige Gud det syndsbevidste menneske. Tilgivelsen skænkes mennesket, når det tror, at Gud er blevet menneske i tiden:

    ""Som bekendt er nemlig kristendommen det eneste historiske fænomen, der uagtet det historiske, ja netop ved det historiske, har villet være den enkelte hans udgangspunkt for hans evige bevidsthed, har villet interessere ham anderledes end blot historisk, har villet begrunde ham hans salighed på hans forhold til noget historisk."" [35]

Biografi
Opvækst og familie (1813–1830)

Søren Kierkegaard blev født den 5. maj 1813 i København. Hans far, Michael Pedersen Kierkegaard (1756–1838), var oprindelig fårehyrde i Vestjylland, men han blev så rig som uldkræmmer, storkøbmand og ejendomsspekulant, at han kunne trække sig tilbage og leve af sine renter allerede som 40-årig. Hans første kone døde barnløs efter kun to års ægteskab. Med sin anden kone, Ane Sørensdatter Lund (1768–1834), fik han derimod syv børn, idet Søren var den yngste.

Michael Pedersen Kierkegaard var en religiøs grubler, der var præget af herrnhutismen (en udløber af pietismen). Som familiefar satte den ældre Kierkegaard et stærkt præg på sine børn gennem sit skarpe vid, sin religiøse tvivl, sit tungsind og sin fantasi. Han delte sin religiøse grublen med sin yngste søn Søren. I sønnens tilbageblik hedder det:

    ""Som barn blev jeg strengt og alvorligt opdraget i kristendommen, menneskeligt talt afsindigt opdraget: Allerede i den tidligste barndom havde jeg forløftet mig på indtryk, som den tungsindige olding, der havde lagt dem på mig, selv segnede under – et barn afsindigt påklædt til at være en tungsindig olding."" [36]

Faderen mente, at han var forbandet af Gud, og at forbandelsen ville gå i arv til hans børn. I sin barndom var han under et uvejr, i fortvivlelse over sin hårde tilværelse som fårehyrde, stået op på en høj og havde forbandet Gud. I en dagbogsoptegnelse fra 1846 skriver Kierkegaard om ham:

    ""Det forfærdelige med den mand, der engang som lille dreng, da han gik og vogtede får på den jyske hede, led meget ondt, sultede og var forkommen, på en høj stod op og forbandede Gud – og den mand var ikke i stand til at glemme det, da han var 82 år gammel."" [37]

Dertil kom, at faderen havde været i seng med sin anden kone inden de blev gift – en begivenhed, han følte som en uafvaskelig synd. Alt dette opdagede Søren tilsyneladende på et tidspunkt omkring faderens død i 1838. I en dagbogsoptegnelse fra 1839 taler han om ""den store jordrystelse"":

    ""Da var det, at den store jordrystelse indtraf, den frygtelige omvæltning, der pludselig pånødte mig en ny ufejlbarlig fortolkningslov af samtlige fænomener. Da anede jeg, at min faders høje alder ikke var en guddommelig velsignelse, men snarere en forbandelse; ... da følte jeg dødens stilhed tiltage om mig, når jeg i min fader så en ulykkelig, der skulle overleve os alle, et gravkors på alle sine egne forhåbningers grav. En skyld måtte hvile på hele familien, en Guds straf måtte være over den; den skulle forsvinde, udstryges af Guds vældige hånd, udslettes som et mislykket forsøg ..."" [38]

I optegnelsen står der ganske vist ikke, hvad der menes med ""den store jordrystelse"". Men det er nærliggende at fortolke udtrykket som en beskrivelse af Sørens chok over at have opdage de ovennævnte familiehemmeligheder. I alt fald troede han, at der hvilede en forbandelse over familien. Han havde – i lighed med faderen – fået den fikse ide, at ingen af børnene skulle blive mere end 33 år, altså ikke ældre end Jesus.[39] Den ide blev dog gendrevet senere, da både Søren og hans bror Peter Christian blev mere end 33 år.

Søren bebrejdede sin far for at have givet sit tungsind og sin skyldfølelse videre til ham. På den anden side var han stærkt knyttet til sin far og oplevede ham som en kærlig far. De modstridende følelser fremgår af en dagbogsoptegnelse fra 1848 – ti år efter hans død:

    ""Min fader skylder jeg menneskeligt talt alt. Han har gjort mig på enhver måde så ulykkelig som mulig, gjort, at min ungdom blev en kval uden lige ... Og dog var min fader den kærligste fader, og min længsel er og var inderlig efter ham, hvem jeg ingen dag har undladt at mindes både morgen og aften.[40]""

De yngre år (1830-1842)

Kierkegaard blev student fra Borgerdydskolen i 1830, og som sin ældre bror, P.C. Kierkegaard, studerede han teologi på Københavns Universitet. Han blev indkaldt som soldat, men sendt hjem som uduelig.[41] I stedet fordybede han sig i litterære og filosofiske studier, skrev udkast til analyser af Fausttypen og Den Evige Jøde og forfattede bladartikler med en konservativ grundholdning. Han havde en soldeperiode i 1836-37, hvor han brugte penge til højre og venstre. Derved oparbejdede han en uoverskuelig gæld, som han måtte bede sin far om at hjælpe sig ud af.[42]
Da faderen Michael Pedersen Kierkegaard døde den 9. august 1838, havde Søren mistet begge sine forældre og alle sine søskende, bortset fra broren Peter Christian, der senere blev biskop i Aalborg.

I 1838 døde faderen. Det gjorde et voldsomt indtryk på ham. Med faderens død havde han mistet begge sine forældre og alle sine søskende, bortset fra broderen Peter Christian, der senere blev biskop i Aalborg.

En stor arv efter faderen gjorde det muligt for Kierkegaard at leve som fri skribent. I 1838 debuterede han med Af en endnu levendes papirer. Bogen var tænkt som en anmeldelse af H.C. Andersens roman Kun en Spillemand fra 1837. Anmeldelsen udviklede sig imidlertid til en bog på 60 sider, der indeholdt et voldsomt angreb på Andersen. Kierkegaard sammenlignede ham blandt andet med ""den blomst, hvor han og hun sidder på samme stængel"". Dermed ville han sige, at Andersen personligt var et uudviklet menneske.[43]

Hovedpåstanden i bogen er, at Andersen ikke har en livsanskuelse: Han mangler en overordnet gennemtænkning af livet.[43] Andersen kan skildre tilfældige stemninger og episoder, men han kan ikke skildre skæbner, som stikker dybt i tilværelsen. Hvad der især irriterer Kierkegaard er, at Andersen fremhæver romanens hovedperson Christian som et geni. Der er intet stort, heroisk eller genialt over ham, siger Kierkegaard. Han er ""snarere et flæb"". Og han tilføjer: ""Geniet er ikke en prås, der går ud for en vind, men en ildebrand, som stormen blot udæsker."" [44]

Imidlertid indeholder bogen også et par sider, der roser Andersen. Et eksemplar af bogen med dedikation viser, at Kierkegaard ønskede nærmere kontakt med Andersen, som han tilkendte kvaliteter, der var komplementære til hans egne. De to kendte hinanden fra Studenterforeningen. Kierkegaard blev hermed den første, der skrev en bog om H.C. Andersen.[45]
Regine Olsen. Malet af Emilius Ditlev Bærentzen. 1840.

I 1840 aflagde han teologisk embedseksamen.[46] Derefter rejste han til Jylland på en slags pilgrimsrejse til sin fars barndomsegn ved Ringkøbing. Efter hjemkomsten forlovede han sig med Regine Olsen (1822–1904) den 10. september 1840. Men allerede to dage senere fortrød han: ""Andendagen så jeg, at jeg havde grebet fejl. En pøniterende <angrende, syndsbevidst person>, mit vita ante acta <mit forudgående liv>, mit tungsind, det var nok."" [47] Han indså, at hans skyldfølelse og syndsbevidsthed, hans tunge sind og hans grublende væsen ville være en belastning for Regine og ville umuliggøre et normalt ægteskabeligt liv.

Han grublede over forholdet: Kunne han gøre hende lykkelig? Var det forsvarligt at indvi hende i slægtens dybe hemmeligheder? Kunne hun forstå dem? I Stadier på livets vej lader han en person, der til forveksling ligner ham selv, sige:

    ""Nej, jeg kan dog ikke forstå andet, end at jeg gør hende ulykkelig. Der er og bliver et svælgende misforhold mellem os, hun forstår ikke mig, og jeg forstår ikke hende, hun kan ikke glæde sig ved, hvad der glæder mig, og ikke sørge over, hvad jeg sørger over. [48]

Kierkegaard besluttede at bryde forholdet. Han forsøgte i lang tid at få hende til at bryde det, så hun ikke fremstod som den vragede. Det lykkedes dog ikke, og til sidst måtte han hæve forlovelsen. Det skete ca. et år senere – den 11. august 1841. Dengang var det en alvorlig sag at hæve en forlovelse, og hans handling gav ham en knusende skyldfølelse. Skyldfølelsen udløste dog et forfatterskab uden sidestykke i dets analyser af, hvad det vil sige at være et ansvarligt menneske og at være skyldig.

Hans begrundelse for at hæve forlovelsen var hans opfattelse, at en ægtemand skylder sin kone at fortælle alt, og at hans betroelser ville ødelægge Regine. Han havde været i nærheden af det seksuelle uden at være gift, og ved sine udsvævelser som student havde han forhånet Gud, ligesom hans far i sin tid havde forbandet Gud. Om Kierkegaard faktisk havde været på bordel eller blot henfaldt til onani, vides ikke; men hvor bagatelagtige hans forhold end havde været, gav de ham en stor skyldfølelse.

Efter bruddet med Regine følte Kierkegaard sig stemplet af samfundet. En hævet forlovelse satte dengang kvinden i et grimt lys og gjorde det svært for hende at blive gift. Fra bruddet til sin død 14 år senere skrev og publicerede han som en besat, ligesom for at tænke og skrive sig ud af den konflikt, som han selv havde skabt.[49]

I 1848 blev Regine Olsen gift med Johan Frederik Schlegel, der blev guvernør for Dansk Vestindien i 1855.

I oktober 1841 fik Kierkegaard magistergraden på afhandlingen Om begrebet ironi med stadigt hensyn til Socrates. Omtrent samtidig rejste han til Berlin, som dengang var teologiens og filosofiens vigtigste by. Her opholdt han sig i fire måneder. Han fulgte forelæsninger af Friedrich Schelling og Henrik Steffens. Hans engagement i forelæsningerne var dog ikke stor, hvilket blandt andet skyldtes, at han var begyndt at skrive på sit store værk Enten - Eller.
Forfatterskabets første del (1843–46)

Det er karakteristisk, at værkerne i forfatterskabets første del er udgivet under pseudonymer. I Afsluttende uvidenskabeligt efterskrift (1846) vedkender Kierkegaard sig disse værker. Ved hjælp af pseudonymerne lader han de teologiske, filosofiske og psykologiske synspunkter spille op mod hinanden. Pseudonymerne gør, at forståelsen af hans værker bliver op til ""hiin Enkelte"", fordi argumentationen ikke er fremført af Kierkegaard selv.
Enten – Eller

Første del af Kierkegaards egentlige forfatterskab begynder med udgivelsen af Enten – Eller (i to dele) i 1843. I bogen, der betragtes som et af hans vigtigste værker, opstilles der to forskellige livsanskuelser, den æstetiske og den etiske. De to livsanskuelser fremstilles i hver sin halvdel af bogen, benævnt henholdsvis ""A's papirer"" og ""B's papirer"". Enten – Eller er udgivet af pseudonymet Victor Eremita (lat. ""Den sejrende eneboer"").

I første del taler æstetikeren (A). Denne del indeholder de berømte ""Diapsalmata"" (mellemspil, strøtanker) og afhandlingen om Mozarts ""Don Juan"". Den æstetiske livsholdning beskrives tydeligst i kapitlet ""Vexeldriften"": Æstetikeren kræver nydelse og afveksling fra øjeblik til øjeblik, og i hvert øjeblik skal oplevelsen være intens. Men netop derved bliver der ingen sammenhæng i tilværelsen, og æstetikeren bliver derfor evigt søgende og desperat. ""Forførerens Dagbog"" afslutter den første del med en beskrivelse af et forførelsesforløb, som afslører det dæmoniske og fortvivlende i en rent æstetisk livsførelse midt i sanselighedens sødme.

Bogens anden del (""B's papirer"") rummer breve fra etikeren ""B"" (assessor Vilhelm) til A. B fastholder, at det kommer an på at vælge sig selv i sin evige gyldighed, men også, at evighedens rigdom og dagliglivets gøremål må gå op i en harmonisk enhed. Udvejen af den fortvivlelse, som den æstetiske livsførelse fører til, er det etiske valg. Man vælger ikke bare mellem det gode og det onde, men man vælger, at der er godt og ondt – at noget er godt, og at noget er ondt.[22] Det etiske valg fører til, at man må ""vælge sig selv"": Man må påtage sig ansvaret for hvad man selv gør, overtage sig selv som den man er, overtage den historie der har dannet én. Det bedste eksempel på sådan en etisk livsførelse er ægteskabet.

Bogen slutter med en prædiken, der drejer sig om, at vi altid har uret over for Gud. Prædikenen peger frem mod et endnu ikke beskrevet stadium: det religiøse stadium.
Frygt og bæven

Hvor etikeren Vilhelm i Enten – Eller taler for det livsprojekt at ""erhverve sig selv"" ved at stå inde for sit liv, viser Kierkegaard i sine senere værker det ufuldstændige ved netop denne opfattelse. I Frygt og bæven fra 1843 kredser forfatteren, nu under pseudonymet Johannes de Silentio (Johannes af Tavsheden), om Abraham som troens far. Tro vil her sige tro på, at for Gud er alt muligt.

Abraham tror, at Gud vil give ham Isak igen. Han hænger ved Isak med hele sit liv, men på Guds befaling vil han give afkald på ham. Ifølge Johannes de Silentio sætter troen den enkelte ud over det etiske og dermed uden for sprogets fællesskab med andre. Idet troen sætter ""hiin Enkelte"" udover det almene etiske felt, kan der ikke gives en rationel begrundelse for Abrahams valg om at dræbe Isak. Men da det netop er troen, som suspenderer det etiske, taler Kierkegaard om den teleologiske (formålsbestemte) suspension (ophævelse) af det etiske.
Gentagelsen

Skriftet Gentagelsen udkom under pseudonymet Constantin Constantius (""den konstante Constantin""). I skriftet sættes der spørgsmålstegn ved, om gentagelse kan lade sig gøre. Constantin Constantius illustrerer problemet med en beretning fra sit eget liv: På et tidspunkt ønskede han at rejse til Berlin, hvor han havde været en gang før. Han ønskede at gentage den tidligere gode rejseoplevelse. Imidlertid viste det sig, at en sådan gentagelse ikke var mulig. Han kunne ikke få sit gamle værelse med den smukke udsigt over Gendarmenmarkt. Königstadt Theater spillede ganske vist det samme stykke som sidst, men han kunne ikke få den samme loge som sidst, og den fortryllende lille danserinde optrådte nu et andet sted. Selv den blinde harpespiller ved Brandenburger Tor, som han dengang havde været så fascineret af, havde forandret sig og mistet sin tiltrækningskraft, for han ""havde fået en gråmeleret jakke i stedet for den lysegrønne, der var min vemods længsel."" [50] Og så videre.

Gentagelsen er altså ikke mulig, konkluderer Constantin. Alligevel munder skriftet ud i den konklusion, at gentagelsen er mulig – men vel at mærke som en religiøs begivenhed. Gentagelsen indtræffer, når det enkelte menneske fuldt ud bliver sig selv og vælger sig selv. Etikerens tema fra Enten – Eller dukker her op igen, men er nu tilført den absolutte tro på Gud. Selv hvis man mister noget noget stort i sit liv – for eksempel sin elskede eller sit helbred – kan man overtage sig selv igen i kraft af den absolutte tro på Gud.

I slutningen af værket sender en ung mand et brev til Constantin Constantius. Han fortæller i brevet, at den pige, han har forlovet sig med, og som han elsker, har brudt med ham og giftet sig med en anden. Det er et stort slag for ham, men han ender med at komme sig over slaget ved at vælge sig selv. Han overtager sig selv fuldt ud. Det indbefatter at overtage sig selv som den, der har fået et slag og lidt et nederlag:

    ""Hun er gift; med hvem ved jeg ikke; thi da jeg læste det i bladet, blev jeg som rørt af et slag og tabte avisen, og har siden ikke haft tålmodighed til et nærmere eftersyn. Jeg er atter mig selv; her har jeg gentagelsen; jeg forstår alt, og tilværelsen forekommer mig skønnere end nogensinde. ... Jeg er atter mig selv, Dette 'selv', som en anden ikke ville tage op på landevejen, ejer jeg igen. Den splid, der var i mit væsen, er hævet; jeg slutter mig atter sammen. ... Er der da ikke en gentagelse? ... Fik jeg ikke mig selv igen?"" [51]

Filosofiske smuler
Kierkegaards manuskript til Philosophiske Smuler.

I 1844 udkom skriftet Filosofiske smuler under pseudonymet Johannes Climacus (""Johannes himmelstormeren""). Climacus forsøger at afklare, hvad det egentligt kristne er. Han nævner, at Sokrates' metode forudsætter, at enhver rummer den sandhed, som det drejer sig om at finde. Sandheden findes i ideernes verden, som vi alle har del i i kraft af vores udødelige sjæl.

Som modsætning hertil sætter Climacus den kristne opfattelse: at mennesket ender i usandheden, hvis det søger at finde sandheden ved egen kraft, og at mennesket kun kan komme ud af usandheden ved Guds hjælp.

Skriftet understreger, at det er troens paradoks, at det evige er blevet det historiske på et bestemt tidspunkt i historien. Den kristne Gud, den evige, har i Jesus underkastet sig menneskets vilkår – fødsel, lidelse og død – og har derved bragt frelsen til det.[35]
Begrebet Angst

Kierkegaard fortsatte arbejdet med at undersøge den etiske livsholdning i bogen Begrebet angst, der udkom i 1844. Her hævder pseudonymet Vigilius Haufniensis (""den årvågne københavner""), at den naive etik kommer til kort over for synden. Til gengæld kan man nå frem til en mere holdbar etik, hvis man fastholder etikken midt i syndens virkelighed. Begrebet Angst viser, at hvert menneske er et jeg, der først bliver rigtig menneskelig, når det påtager sig opgaven at blive sig selv. Bogen beskriver, hvordan denne opgave mislykkes, når ""hiin Enkelte"" gør sig selv ufri, ikke blot i angst for det onde, men også i angst for det gode.

Angst er en tilstand af tiltrækning og afsky, som udløses i et spring, der fører én bort fra valget. Det er det egentlige syndefald: at mennesket frasiger sig muligheden for det gode og lader sig synke ned i en plaget indesluttethed.
Stadier på livets vej

Stadier på livets vej udkom i 1845, udgivet af Hilarius Bogbinder (""Den muntre bogbinder""). Her bearbejdes problemstillingerne fra Enten - Eller gennem en række situationer. Bogen er delt op i tre dele, svarende til det æstetiske stadium, det etiske stadium og det religiøse stadium. I første del fortæller William Afham om et drikkelag for fem mandlige æstetikere, der hver holder en tale om kvinden. I andel del fører etikeren assessor Vilhelm atter et forsvar for det ophøjede i det borgerlige ægteskab. I tredje del behandler Frater Taciturnus det religiøse stadium ved hjælp af en diskussion af psykologien bag en brudt forlovelse.

Det samlende tema for de tre dele er forholdet til kvinden. Æstetikerne i drikkelaget betragter kvinden som den, der på forskellig måde kan give manden spænding, oplevelse og nydelse. Assessor Wilhelm fremhæver derimod den etiske holdning til kvinden, der ligger i ægteskabet med dets krav om ansvar og trofasthed. I tredje del præsenteres det synspunkt, at skylden bag en brudt forlovelse kun kan ophæves i kraft af en religiøs tro.[52]
Afsluttende uvidenskabeligt efterskrift

Johannes Climacus optræder igen som pseudonym i Afsluttende uvidenskabeligt efterskrift (1846), et af Kierkegaards vigtigste skrifter. Det er et efterskrift til Filosofiske smuler. Kierkegaard havde en forestilling om, at skriftet ville blive hans sidste værk, deraf ""afsluttende"" i titlen. I skriftet vedkender han sig hele det pseudonyme forfatterskab.

Efterskriftet rummer et skarpt opgør med Hegel og hans store filosofiske system. Det fremfører, at der ikke kan gives noget system for tilværelsen, fordi menneskets eksistens er i konstant bevægelse og forandring. Climacus fremhæver, at menneskets eksistens er uafsluttet på den måde, at det altid befinder sig i en stræben efter sandhed, en stræben som aldrig når sit mål. Dette eksistentielle vilkår leder man forgæves efter hos Hegel, siger han. Hegels system er kendetegnet ved abstraktion, almenhed og afsluttethed. Det enkelte menneskes eksistens er derimod kendetegnet ved at være konkret, individuelt og uafsluttet.[53]

Climacus fastslår, at mennesket skal tilegne sig sandheden gennem et lidenskabeligt valg. I sidste ende drejer sandheden sig ikke om et statisk ""hvad"", men om et dynamisk og subjektivt ""hvorledes"".[54]
Forfatterskabets anden del (1847–51)
Søren Kierkegaard tegnet af P.C. Klæstrup. Ca. 1846. Fra Det Kongelige Bibliotek.
Kierkegaards manuskript til Sygdommen til Døden.

Nu mente Kierkegaard at have sagt, hvad der skulle siges. Efter udgivelsen af Afsluttende uvidenskabeligt efterskrift var det hans plan at indstille sin forfattervirksomhed og søge et præsteembede. Planen blev imidlertid kuldkastet af hans strid med vittighedsbladet Corsaren. Bladets vedvarende nedgøring af ham, ikke mindst i kraft af P.C. Klæstrups karikaturtegninger, ødelagde hans gode forhold til den ""menige mand"", og det fremkaldte også en tilspidsning i hans forståelse af lidelse, martyrium og Kristi efterfølgelse, så disse fænomener for ham kom til at fremstå som kendetegn på ægte kristendom. Denne vending ses tydeligt i flere af de skrifter, der udkom mellem 1847 og 1851.

I 1847 udgav Kierkegaard Kærlighedens gerninger, nu under sit eget navn. Skriftet er en undersøgelse af næstekærligheden og en undersøgelse af, hvordan den kan komme til udtryk i menneskets gerninger. Undersøgelsen drejer sig endvidere om kærlighedens modsætninger: mistro, misundelse, hovmod og dømmesyge. Den samme fremgangsmåde bruges også i Christelige Taler (1848), hvor eksemplerne hentes fra de forskellige former for bekymring.

I Sygdommen til Døden (1849) dukker et nyt pseudonym op, den kristne Anti-Climacus. I skriftet gennemgås de skikkelser, som fortvivlelsen (""sygdommen til døden"") kan have. Der findes tre former for fortvivlelse, siger Anti-Climacus:[55]

    Fortvivlelse over ikke at være sig bevidst at have et selv
    Fortvivlelse over ikke at være sig selv
    Fortvivlelse over at ville være sig selv (uden at kunne)

Den tredje form for fortvivlelse er den dybeste. Ja, faktisk kan de to andre former føres tilbage til den.[56] Kuren mod fortvivlelsen er troens spring, som kræver den største lidenskab. I den lidenskabelige tro på den magt (Gud), som skabte mennesket, kan mennesket ville være sig selv.[57]

Kierkegaard nærmede sig hele tiden kernen i sit budskab. I Indøvelse i kristendom (1850) optræder igen pseudonymet Anti-Climacus. Her fremhæves troens betingelse: at træde i Jesu fodspor. Derpå beskrives ""forargelsen"", dvs. erkendelsen af, at det indebærer personlig lidelse at være kristen. Denne erkendelse fører frem mod det enten-eller, som er kravet i troen.

Kristus fremhæves som forbillede, og efterfølgelsen af ham ses som den sande form for kristendom. Men når forbilledet levede og døde i fornedrelse og under foragt og hån, vil den kristne også komme til at lide for sin tro. Anti-Climacus går dog ikke så vidt som til at kræve, at man skal blive martyr for sandheden. Det har kun Gud og en apostel ret til. Men kristendommens krav må stilles klart frem.

Det krav fører Anti-Climacus til at foretage en skarp skelnen mellem den triumferende, etablerede kirke og den ægte, kæmpende kirke. Skriftet foregriber angrebet på den etablerede kirke i forbindelse med kirkestormen i 1855, som man ellers ofte betragter som noget løsrevet i forhold til forfatterskabet.

I 1848–49 skrev Kierkegaard Synspunktet for min forfatter-virksomhed, som først blev udgivet fire år efter hans død, i 1859. I 1851 skrev han Til selvprøvelse, samtiden anbefalet. I 1851-52 blev Dømmer selv! skrevet, men skriftet blev først trykt i 1876.

Derefter trak Kierkegaard sig tilbage fra den litterære offentlighed. Igen så det ud til, at han havde tænkt sig at afslutte sit forfatterskab.
Kirkestormen (1855)

Kierkegaard brød imidlertid sin offentlige tavshed efter næsten fire år, da professor H.L. Martensen i 1854 under bisættelsen af biskop J.P. Mynster kaldte den afdøde ""et sandhedsvidne"". Den 18. december 1854 indeholdt avisen Fædrelandet en artikel af Kierkegaard: ""Var Biskop Mynster et Sandhedsvidne, et af de rette Sandhedsvidner – er dette Sandhed?"" Det blev indledningen til kirkestormen i 1855, hvor Kierkegaard polemiserede voldsomt og injurierende imod kirken og dens præsteskab, først i avisartikler og derefter i sit eget flyveblad Øjeblikket.

I begyndelsen af kampagnen skrev Kierkegaard, at Mynster ikke var et sandhedsvidne, men var ""svag og nydelsessyg"". Senere skrev han, at ""der skal gøres en ende på den usandhed... at det er Christendom, man forkynder"" (i folkekirken). Fra april 1855 fokuserede artiklerne på ""den kongelige bestalling"", som Kierkegaard mente var latterlig i forbindelse med troen. Omtrent samtidig blev målet for angrebene de ""1000 Præster med Familie"".

I maj 1855 startede flyvebladet Øjeblikket. I Øjeblikket nr. 1 siges det, at de 1000 præsters opgave i virkeligheden er at forhindre og umuIiggøre kristendommen. I Øjeblikket nr. 2 forstærkes denne anklage, idet de ""1000 embedsmænd med selvopholdelsens drift er interesserede i, at menneskene ikke får at vide, hvad kristendom er..."" I samme nummer fremføres det synspunkt, at præsterne ""leger Christendom"". I juni anvendes udtryk som ""Falskneri og Plattenslageri"". I august bliver ""Confirmation og Vielse"" kaldt ""Comediespil eller det som værre er"", og ordet ""løgn"" bliver brugt med en gentagen aggression. Samtidig bliver præsterne til ""de 1000 menedere"", hvilket i september forstærkes til ""Menneskeædere, og på den afskyeligste måde.""

Under sin kampagne hævdede Kierkegaard ved adskillige lejligheder, at denne kamp var hans virkelige værk, og at alle hans tidligere skrifter var at betragte som forberedende manøvrer, indtil to betingelser var opfyldt: at både hans far og biskop Mynster var døde, samt at han selv var anerkendt som en intelligent teolog, som man var nødt til at lytte til. Dette udtryktes tydeligst i Hvad Kristus dømmer om officiel kristendom (1855).

Kirkekampen handlede grundlæggende om, at den officielle kristendom, som den fandtes i kirken, ikke havde meget med Det Nye Testamentes strenge kristendom at gøre. Den havde foretrukket en mildere udgave, der var tilpasset tidens smag, og som søgte at imødekomme menneskers behov for trøst, lindring og håb. Her lød Kierkegaards skarpe kritik, at kirken ikke åbent og redeligt erkendte, at den havde fjernet sig fra Det Nye Testamentes kristendom. I artiklen Hvad jeg vil? (Fædrelandet, d. 31. maj 1855) siger han det kort og klart: ""Ganske simpelt: Jeg vil redelighed.""
Sygdom og død (1855)

Midt under kirkestormen, mens Øjeblikket nr. 10 var under forberedelse, faldt Kierkegaard om på gaden. Det skete den 30. september 1855. Fire dage senere, den 2. oktober, blev han indlagt på Det kongelige Frederiks Hospital, hvor han døde seks uger senere, den 11. november, kun 42 år gammel.[58][59][60] Da havde han også brugt de sidste penge af arven fra sin far.

Det er senest af lægen Kaare Weismann og filosoffen og Kierkegaardeksperten Jens Staubrand, som i 2013 gennemgik Kierkegaards sygehusjournaler, blevet foreslået, at Kierkegaard døde af Potts sygdom (Morbus Pott), som er beskrevet i 1779 af kirurgen Percivall Pott (1714-1788). Potts sygdom er en rygmarvstuberkulose, der fører til pukkelryggethed og senere til bl.a. lammelser i benene. Det sidste kan have været grunden til, at han faldt om på gaden.

Selv hævdede Kierkegaard, at puklen på ryggen skyldtes, at han som barn var faldet ned fra et træ. Han forklarede yderligere sit svækkede helbred med, at han ofte havde været aktiv døgnet rundt med at skrive. Det er blevet foreslået, at Kierkegaard som barn kan have lidt under rakitis, også kaldt den engelske syge, der bl.a. kan påvirke udviklingen af ben og rygsøjle.[61]

Der findes en omfattende, især dansksproget, litteratur, der forsøger at udrede Kierkegaards sygdomme og død. I nyere tid er der foreslået meget, lige fra syfilis, meningitis, tuberkulose (J. Staubrand), tuberkuløs myolitis (O. Helmig), epilepsi (H. Hansen og L. Bork Hansen), til nervelidelsen Landry-Guillain-Barre-syndromet (I. Søgaard), samt senest Potts sygdom (K. Weismann og J. Staubrand).
Begravelsen

Søren Kierkegaard blev begravet fra Vor Frue Kirke i København. Kirken var fyldt, og flere stod ude på gaden. Studenterne brød igennem mængden og dannede kreds rundt om kisten. Repræsentanter for kirken, universitetet og litteraturen var der ikke mange af. Stiftsprovst E.C. Tryde forestod kirkehandlingen. Broren Peter Christian, som den afdøde ikke ville se på sit dødsleje, talte over kisten på familiens vegne.
Familiegravstedet på Assistens Kirkegård i København.
Søren Kierkegaards gravsten på Assistens Kirkegård. Hans navn står under navnene på tre afdøde familiemedlemmer: Faderen Michael Pedersen Kierkegaard, broderen Søren Michael Kierkegaard og søsteren Maren Kirstine Kierkegaard (med fødselsdato og dødsdato).

Efter højtideligheden blev kisten ført til Assistens Kirkegård, efterfulgt af et stort følge. Kierkegaard var udadvendt og havde en enorm bekendtskabskreds. For det meste havde han skrevet om natten, mens han om dagen var ude at spadsere og derved kom i snak med dem, han kom forbi. Han interesserede sig levende for andres liv og havde fulgt med i, at smeden nu havde fået sin ambolt, og at bagerens kat var nedkommet.

Kisten blev nedsænket i familiens gravsted. Efter jordpåkastelsen trådte lægen Henrik Lund frem og holdt en tale.[62] Han var Søren Kierkegaards nevø (den ældste søn af søsteren Nicoline). I sin tale fremhævede Lund, at hans morbror havde været kirkens største modstander, og at man med den kirkelige begravelse havde ranet (stjålet) ham efter døden. Henrik Lund fremførte, at kirken, som Kierkegaard i den grad havde taget afstand fra og gjort til grin, nu valgte at tage ham til sig, og dermed udviste den ikke respekt for ham.

Stiftsprovst Tryde forlangte en undskyldning fra Lund, hvilket han fik. Herudover fik han idømt ham en bøde på 100 rigsdaler.

Søren Kierkegaard nedskrev ni år før sin død, hvordan hans grav skulle se ud. Det hele ""skulle tilsås med lavt fint græs, kun skulle der i hvert hjørne plantes en lille busk af tyrkiske, mørkerøde roser. På en tavle, svarende til den, der lå på forældrenes grav, skulle der ved siden af de to afdøde søskendes navne være plads til hans navn, og herunder skulle sættes med små bogstaver følgende vers af Brorson:

    Det er en liden Tid,
    saa har jeg vunden,
    saa er den ganske Strid
    med eet forsvunden,
    saa kan jeg hvile mig
    i Rosensale
    og uafladelig
    min Jesum tale.[62]

Arven efter Kierkegaard
Den filosofiske arv
Statue i haven foran Det kongelige bibliotek.

Den inderlige subjektivitet og den enkelte revet ud af miljøet og stillet over for Gud. Det er, hvad Kierkegaards forfatterskab drejede sig om. Det kan siges at være en kulmination inden for protestantismen: Længere kan man ikke komme i et personligt gudsforhold.

Kierkegaard betragtes som grundlæggeren af den eksistentielle filosofi. Han har navnlig fået betydning for eksistentialismen, som slog igennem i Tyskland i 1920'erne, og som fik mange tilhængere i Frankrig efter 2. verdenskrig.[63][64][65] Han har blandt andet haft betydning for Theodor Adorno,[66][67] Martin Heidegger og Jean-Paul Sartre.
Den teologiske arv

Det er en ironisk eftervirkning, at den Kierkegaard, der revsede den bestående kirke så eftertrykkeligt, og som anså den for at være en fjende af den sande kristendom, har skabt det åndelige grundlag for den kirkelige retning Tidehverv, som har haft og fortsat har en stor betydning i folkekirken.

På den ene side er danskerne stolte af deres berømte skribent. På den anden side ignorerer det flertal, der er medlemmer af folkekirken, at han fordømte denne institution som umoralsk og ukristen. Som eksempler på eftertidens syn på '""kirkestormen"" kan nævnes P.G. Lindhardts Vækkelser og kirkelige retninger i Danmark, hvor der anvendes ordet ""patologisk"". Endvidere kan nævnes Danstrup og Kochs Danmarks Historie, der bruger udtrykket ""sygelig"". (Bind 11, side 398.)
Den litterære arv

Kierkegaards forfatterskab er enestående rigt – rigt i omfang, rigt på fantasi og rigt på skarpsindighed. Det er præget af en hårfin logik, en mægtig følelse og en utrolig lærdom. Han kunne skrive i et sprog, der var så vanskeligt, at det blev knudret og uforståeligt. Han kunne også skrive så legende let, så yndefuldt og billedskønt, at det gør ham til en af Danmarks største sprogkunstnere i den poetiske prosa.

Han beherskede det alvorligt formanende eller docerende, samtidig med at han mestrede de kåde bemærkninger og de drillende sammenligninger. Han var en forfatter, der kastede sig i støvet for det hellige, men som ikke lod sig imponere af noget. Lidenskab og enfoldig tale, humor og ironi – det er Kierkegaards vigtigste meddelelsesformer.

Kierkegaard er tillige blevet set som et eksempel på moderniteten med dens vægt på individuel frihed.
Den psykologiske arv

Flere af Kierkegaards skrifter omhandler psykologiske emner.[6][68] Det gælder blandt andet Gentagelsen, Begrebet angst og Sygdommen til døden. Kierkegaards psykologiske tanker fik en vis betydning for den moderne psykologi og psykoterapi.[7][5] Flere fremtrædende psykologer og psykoterapeuter har således trukket på inspiration fra Kierkegaard.[7][5]

Preben Kok og Helle Møller Jensen har i bogen Troens perspektiv omsat Søren Kierkegaards eksistensteologiske tanker til praktisk sjælesorg. ",Mand
Tycho Brahe,"Thyge Ottesen Brahe, oftest kaldet Tycho Brahe (født 14. december 1546 på Knudstrup borg i Skåne, død 24. oktober 1601 i Prag i det Tysk-romerske rige) var en dansk astronom og adelsmand, som betragtes som grundlæggeren af den moderne observerende astronomi. Fornavnet ""Tycho"" er en latinisering af det danske Thyge. Han blev født i Skåne på Knudstrup (Knutstorp) uden for Landskrone og døde i Prag i Bøhmen, hvor han er begravet i Teyn-kirken. Krateret Tycho på Månen og krateret Tycho Brahe på Mars er opkaldt efter ham.

Tycho Brahes mest betydningsfulde indsats var, at han indså, at fremskridt i astronomien forudsatte systematiske observationer nat efter nat, og at det krævede instrumenter med den størst mulige nøjagtighed. Med dette for øje opførte han observatorierne Uranienborg og Stjerneborg på øen Hven i Øresund og havde som assistent sin søster Sophie Brahe.
Universitetet

19. april 1559 begyndte Tycho Brahe sine studier på Københavns Universitet kun 12 år gammel, hvilket ikke var usædvanligt på den tid. Han begyndte på jurastudiet, men blev interesseret i astronomi. En partiel solformørkelse den 21. august 1560 gjorde et stort indtryk på ham, især fordi den var blevet forudsagt. Han begyndte derfor egne studier af astronomi hjulpet af nogle af sine professorer. I september 1574 og til næste forår var Tycho tilbage på Københavns Universitet, hvor han forelæste i astronomi.
Tychos næse
En kunstig næse af den type Brahe brugte. Dette eksemplar var dog ikke ejet af Brahe.

I 1566 rejste Brahe til Rostock for at studere på Universität Rostock. Her studerede han med professorer i medicin på universitetets berømte lægestudie, og han blev interesseret i alkymi og botanisk medicin.[4] Den 29. december 1566 mistede Brahe en del af sin næse under en duel med sværd mod den danske adelsmand Manderup Parsberg, som han også var i familie med langt ude. De havde været fulde under professor Lucas Bachmeisters forlovelsesfest den 10. december, og de var kommet op at skændes om, hvem der var den bedste matematiker.[5] De fik afgjort deres fejde med en duel i mørke den 29. december. Selvom de fik sluttet fred og senere blev gode venner resulterede duellen i at Brahe mistede en del af næsen og måtte gå med en protese resten af sit liv. Den blev holdt på plads med klister eller lim, og det siges at den var fremstillet af sølv eller guld.[6] I november 2012 rapporterede danske og tjekkiske forskere, at hans protesen i virkeligheden var fremstillet af messing efter at have lavet kemisk analyse på en lille knogleprøve fra hans næse, som de havde taget i 2010, da hans grav blev åbnet.[7]
Stella Nova
Uddybende Uddybende artikel: SN 1572
Tycho Brahes stjernekort over Cassiopeia med positionen af den nye stjerne (øverst). Fra Tycho Brahes De nova stella
Skyen efter Tychos supernova SN 1572, som vi ""ser"" den i dag. Billedet er kunstigt farvet efter energien af den modtagne røntgenstråling. Skyen, som består af gas og støv, befinder sig 7.500 lysår fra Jorden.

At Tycho Brahe valgte astronomien som livsopgave, skyldtes et ejendommeligt tilfælde: En aften i november 1572 iagttog han på Herrevad i Skåne en tilsyneladende ny, stærkt lysende stjerne i stjernebilledet Cassiopeia. Da det siden oldtiden var alment accepteret, at stjerneverdenen var uforanderlig, søgte andre at bortforklare fænomenet ved at påstå, at dette himmellegeme måtte befinde sig i Jordens atmosfære. Ved nøjagtige målinger kunne han imidlertid afvise det, hvilket han publicerede i 1573 i bogen De nova stella. Det er herfra betegnelsen en nova stammer om en pludselig opflammende stjerne.

I dag ved vi, at han observerede en supernova. Supernovaer formodes at dannes, når en stjerne af typen hvid dværg gennemgår en kæmpemæssig termonuklear eksplosion; materiale fra stjernen slynges ud med hastigheder på op til 30.000 km/s, en tiendedel af lysets hastighed. Brahes supernova har senere fået navnet SN 1572; SN står for supernova og 1572 er årstallet da den blev observeret. Resterne fra supernovaen befinder sig 7.500 lysår fra jorden.[kilde mangler] Da selve eksplosionen blev observeret for 400 år siden og stjernen befandt sig 7.500 lysår væk, skete eksplosionen altså reelt for 7.900 år siden. Siden er der dannet en enorm sky af gas og støv efter eksplosionen. Den elektromagnetiske stråling, som aktuelt når os fra SN 1572, viser, at gas- og støvskyen i sine første 400 år nåede en diameter på mere end 20 lysår.[kilde mangler] Men selve beskaffenheden[forklar yderligere] af den oprindelige eksplosion, som skabte denne rest, er ukendt.[kilde mangler]

Observationen af supernovaen fra 1572 blev en milepæl i videnskabshistorien. Brahe fastslog, at kometerne var længere væk end Månen og ikke noget i jordens atmosfære, som alle indtil da mente. Han fastholdt det ptolemæiske verdensbillede, der var udbredt: Ikke alene var Jorden universets midtpunkt, men Jorden var ubevægelig. Himlens (tilsyneladende) daglige omdrejning var en virkelig omdrejning af den ""sfære"", hvorpå fiksstjernerne var fæstede. Den tanke kunne datiden acceptere, bl.a. fordi den i meget høj grad undervurderede universets dimensioner, og fordi mange som Aristoteles holdt på, at helt andre love rådede på ""himlen"" end på Jorden.

På grundlag af sine målinger fastslog han, at Solen måtte gå i en bane rundt om Jorden, da han ellers ville kunne måle Stellar-parallakser, at stjernerne tilsyneladende flyttede sig lidt hvert halve år. Ellers måtte de i hvert fald være uhyre langt væk, når han ikke kunne måle det. Han kunne måle, hvad der svarer til et kvart lysår. Vi ved i dag, at den nærmeste stjerne til Jorden (bortset fra solen) er omtrent fire lysår væk.

Efter at det i løbet af 1600-tallet blev klart, at det virkelig var Jorden, der bevægede sig rundt om Solen, kæmpede alverdens videnskabsfolk med at foretage parallaksemålinger, der kunne vise, at denne bevægelse virkelig kunne måles på små årlige bevægelser af (nære) stjerner. Først i 1838 lykkedes det, som ingen kunne drømme om på Tycho Brahes tid takket være udviklingen af en kikkertteknologi samt en stærk tradition for systematiske videnskabelige målinger.
Uranienborg og Stjerneborg
Skitse over Uranienborg, udført i vandfarver

I august 1576 påbegyndtes den kombinerede bolig og observatorium Uranienborg på Hven. På grund af pladsmangel dér, og fordi vinden bevægede bygningen og dermed måleinstrumenterne, begyndte han at bygge observatoriet Stjerneborg seks år senere. Det lå lige uden for Uranienborgs have. Han havde lært af sine fejl og gravede det nye observatorium ned i jorden, så kun kuplerne stak op.

I dag er der kun rækker af sten, der markerer omkredsen af Uranienborg. Stjerneborg er markeret i beton. I observatoriet, som kan besøges af offentligheden, står kopier af en række måleinstrumenter. På skift bliver måleinstrumenterne fremhævet i en lille simulationssekvens med en svensktalende fiktiv Tycho Brahe som fortæller.

Stjerneborg blev opført med et centralt rum med gange ud til flere små observatorier, hvor assistenterne sad. På hans signal råbte de så deres forskellige resultater til Tycho Brahe, som sørgede for at få dem noteret korrekt ned.
Astronomi, digtning og bogtrykkeri
Illustration af Tycho Brahe i sit laboratorium

Tycho Brahe skrev sine astronomiske værker på latin; han digtede også på dette sprog.

Det var dog ikke kun astronomi og digtning, der optog ham. Sammen med sin morbror Steen Clausen Bille byggede han Danmarks første papirmølle på Herrevad i Skåne og fik sit eget bogtrykkeri her.[8]
Emigration til Prag

Staten finansierede gavmildt såvel arbejdet som Tycho Brahes adelige levned. Men efter Frederik 2.s død blev Tycho Brahes forhold til den danske stat ændret. Det førte til, at han måtte flytte sine aktiviteter til Bøhmen, hvor han slog sig ned i Prag, hvor han døde og blev begravet. Ifølge et af sine digte forstod han ikke, hvorfor han blev jaget ud af fædrelandet.
Død
Brahes hjem i Prag.

Tycho Brahe døde i 1601, efter han 13. oktober havde været til middag hos en af sine venner, Peter Vok von Rosenberg. Her blev Brahe syg under middagen – måske af en urinvejsinfektion.

En teori gik engang på, at han har behandlet sig selv med et kviksølvholdigt lægemiddel, og at han, da det ikke virkede, døde af enten en prostataforstørrelse eller af kviksølvforgiftning. [9]

En retsmedicinsk undersøgelse i 1901 af Tycho Brahes skæg fandt en høj koncentration af bly og en meget høj koncentration af kviksølv.[10] Teorien om kviksølvforgiftning blev hurtigt almindelig.

To engelske journalister har i deres bog Heavenly Intrigue[11] fremført en teori om, at Johannes Kepler forgiftede Tycho Brahe med sublimat – et kviksølvholdigt stof. Teorien blev modbevist, da man i 2010 åbnede graven i Prag for at undersøge Brahes dødsårsag. Den 15. november 2012 kom resultatet: ""Tycho Brahe [blev] ikke forgivet med kviksølv og [var] heller ikke medicineret så meget, at han døde af det"". [12]

En udbredt myte siger, at Brahes blære skulle være sprængt efter middagen hos Rosenberg: Myten siger, at han under middagen havde brug for at lade vandet, men at han af høflighed ikke ville forlade bordet. Dette er dog en myte, da en blære ifølge læger ikke kan sprænges af den grund.[13]

Brahe efterlod sig et meget omfattende og præcist observationsmateriale, og selv om opfindelsen af kikkerten i begyndelsen af 1600-tallet gav mulighed for langt mere forfinede målinger end Brahes, var Brahes materiale i særklasse. Observationsjournalerne blev skaffet til Danmark af Frederik 3., og her kom bl.a. Rasmus Bartholin og Ole Rømer til at forberede det store materiale til trykning og udgivelse. Det viste at være et stort og dyrt arbejde, der ikke umiddelbart kunne skaffes midler til at færdiggøre. Materialet havnede i Paris og kom senere tilbage til København, og først i 1913-29 blev det udgivet i 15 bind af astronomen Johan Ludvig Emil Dreyer.

Tycho Brahe blev i en afstemning i 1999 af P4 Radio Malmös lyttere udråbt til ""årtusindets skåning"".[14]
Tycho Brahes navn lever

I astronomien bruges Tycho Brahes navn flere gange:

    Tychos Supernova, Tycho's Nova, Tycho's supernova remnant, SN 1572
    Tycho, et prominent nedslagskrater på Månen
    Tycho Brahe, et nedslagskrater på Mars
    Brahe, en exoplanet
    1677 Tycho Brahe, en asteroide
    Tycho-2 kataloget, et astronomisk reference-katalog
    Tycho Brahe Planetarium

Tycho Brahes Dag
Statue af Tycho Brahe og Johannes Kepler i Prag.

Tycho Brahe var også astrolog og lagde den nyfødte Christian 4.'s horoskop.

Ifølge observator ved Rundetårn, Erling Poulsen,[15] har ideen om at visse dage er uheldige intet med Tycho Brahe at gøre. Salmonsens Konversationsleksikon oplyser: ""Det er dog sikkert ganske med Urette, at disse Dage er satte i Forbindelse med Tycho Brahe's Navn. Brahe nærede, i det mindste paa sine ældre Dage, stor Mistillid til Astrologien og i Flemløse's paa Uranienborg trykte Astrologi, der nærmest er en praktisk Meterorologi, omtales de uheldige Dage ikke med et Ord.""[16] Ideen om at bestemte dage skulle være særlig uheldige har ingen videnskabelig basis, hverken astronomisk og astrologisk set.[17] Ideen kan føres tilbage til Den Romerske Republiks dage, hvorfra de første lister over uheldige dage kendes (""dies atri"", grufulde dage eller ""dies nefasti"" uheldsvangre dage), det kan hænge sammen med at uheld blev knyttet sammen med bestemte faser af Månen, og da man på den tid brugte en månekalender ville Månens forskellige faser falde på den samme dag i måneden. Senere slog ideen rod i Ægypten og fra gammel tid er uheldige dage blevet kaldt ""ægyptiske dage"" i Danmark.[17] ",Mand
Christian 4.,"Christian 4. (født 12. april 1577, død 28. februar 1648[1]) var konge af Danmark og Norge fra 1588 til 1648. Han var søn af Frederik 2. og dronning Sophie af Mecklenburg og tilhørte den oldenborgske slægt. Med en regeringstid på over 59 år har Christian 4. den længste regeringstid af alle danske konger.

Christian 4. arbejdede aktivt for at styrke sit rige blandt andet ved at give gode vilkår for handelen. Militært forsøgte han at gøre Danmark til den ledende magt i Nordeuropa, men hans deltagelse i Trediveårskrigen slog helt fejl, og Sverige overtog herefter gradvist positionen som den ledende magt i Norden.

Selv om hans regeringstid var præget af militære nederlag og økonomisk tilbagegang, fremstår Christian 4. som en af de mest fremtrædende, populære og beundrede konger i kongerækken. Det skyldes ikke mindst, at han var særdeles aktiv som bygherre. Han grundlagde mange nye byer og fik opført en række væsentlige bygningsværker, heriblandt Tøjhuset, Rosenborg Slot, Børsen, Holmens Kirke, Nyboder og Rundetårn. Han var desuden stærkt kulturelt interesseret.

Christian giftede sig med prinsesse Anna Cathrine af Brandenburg i 1597, og efter hendes død med adelsdamen Kirsten Munk i 1615. Med sine ægtefæller og elskerinder fik han mere end 20 børn. Han er begravet sammen med Anna Cathrine og flere af sine børn i Roskilde Domkirke.
Den unge konge
Den 17-årige Christian 4. får overrakt nøglerne til det kongelige skatkammer af den døende kansler Niels Kaas.
Historiemaleri: Carl Bloch (1880)

Som barn fik Christian slotspræsten Hans Mikkelsen til lærer; denne havde myndighed til at udøve ""tilbørlig strenghed mod kongens søn"" og ""ikke lade ham have sin egen vilje, men holde ham i god disciplin"". Christian 4. fik som barn ofte prygl af sin mor dronningen, der blev meget rost for sin strenghed. Selv kom Christian ikke til at slå sine børn; men han godtog, at andre gjorde det, og datteren Leonora Christine fik ved en anledning så mange klø, at hun som gammel havde ar efter det. Frederik 2. overvågede strengt, hvem hans søn omgikkes. Det skyldtes ikke kun standsbevidsthed og frygt for dårlig indflydelse, men også frygt for smitsom sygdom. Fra sin tidligste barndom blev Christian vant til at flytte rundt på flugt fra pestudbrud; mere end et år var han ikke bosat på det samme sted. Hoffets flakken omfattede Sorø, Skanderborg Slot, Haderslevhus, Koldinghus, Antvorskov, Kronborg og Frederiksborg Slot.[2]

Ved sin fars død i 1588 var Christian kun 11 år. Frederik 2. havde i 1580 fået den treårige prins valgt som sin efterfølger under den forudsætning, at Christian underskrev en håndfæstning ved sin tiltrædelse. Men som umyndig kunne han hverken være regent eller underskrive en sådan håndfæstning. Der blev derfor dannet en formynderregering bestående af fire medlemmer ledet af kansleren Niels Kaas. De tre øvrige var rentemester Christoffer Valkendorf, rigsadmiral Peder Munk og rigsråd Jørgen Ottesen Rosenkrantz. Rosenkrantz overtog ledelsen af regeringen efter Niels Kaas' død i 1594. Christians moder, den kun 30-årige enkedronning Sophie, mente nok, at hun burde have indflydelse på regeringens førelse, hvilket rigsrådet nægtede hende. Christian fortsatte uanfægtet sin skolegang på Sorø Akademi.[3]
Kroningen
Christian 4.'s kroning 29. august 1596.
Historiemaleri: Otto Bache (1887)

I 1595 besluttede rigsrådet, at Christian snart var gammel nok til at blive fuldmyndig konge. 17. august 1596, 19 år gammel, underskrev Christian sin håndfæstning, der i øvrigt var en tro kopi af faderens fra 1559. 12 dage senere, 29. august 1596, fandt kroningen sted i Københavns Vor Frue Kirke. Ceremonien blev forestået af Sjællands biskop Peder Vinstrup. Til formålet var indkøbt en ny pragtfuld kongekrone hos guldsmed Didrik Fuirens i Odense. Kroningsfesten blev den hidtil største fest i Danmarkshistorien. Hele København stod på den anden ende for at kunne modtage hundredvis af gæster med følge. Fra hele riget var indforskrevet service, dækketøj, sengeklæder etc., og der blev bestilt 35.000 drikkeglas. For folket var der på Amagertorv et springvand, der sprang med vin i timevis. Og der blev afholdt rideturneringer, festfyrværkeri m.m.[4]
Børn og elskerinder
Uddybende Uddybende artikel: Christian 4.s børn

Det følgende år den 28. november 1597 blev han gift med Anna Cathrine af Brandenburg (1575-1612). Det vides, at han med hende og elskerinder fik mindst 23 børn (otte døde i barndommen). Med dronningen fik han seks børn, deriblandt tronfølgeren Christian (1603-47) (hyldet som ""udvalgt prins"" 15. marts 1610) og den senere kong Frederik 3. Inden dronningens død i 1612 havde kongen indledt et forhold til Kirsten Madsdatter og fået sønnen Christian Ulrik Gyldenløve.
Chr. 4.s og Anna Cathrines våbenskjolde på Kompagniporten i Flensborg.
Kirsten Munk.

Med Karen Andersdatter fik han to (måske tre) børn, hvoraf kun Hans Ulrik Gyldenløve nåede voksenalder. Christian 4. blev anset som en ren buk, og ikke mindst, da dronningen fødte sit sidste barn dagen før hans elskerinde nedkom. Som enkemand holdt han forskellige kvinder og vakte en sådan forargelse, at hans mor og søstre forlangte, at han slog sig til ro med én bestemt. Så traf han Kirsten Munk og blev helt bjergtaget. I rørende breve kalder han hende sin ""hjertens allerkæreste mus"". Det er især trist, fordi hun blev gelejdet ind i det af sin mor Ellen Marsvin, og slet ikke brød sig om ham. Hun var imponeret over blive opvartet af en konge; men så fulgte det ene svangerskab efter det andet, og hun kom til at hade ham. Efter at have født ham 11 børn - de to sidste ovenikøbet dødfødte, blev hun selv lidenskabeligt forelsket i Otto Ludvig af Salm, kaldt ""rhingreven"", og tabte hovedet helt. [5] Ifølge kongens dagbogsoptegnelse giftede han sig med Kirsten Munk til venstre hånd 31. december 1615, og sammen fik de 11 børn. (Kirsten Munks 12. barn, Dorothea, blev kaldt ""den kasserede frøken"", da hun nok var datter af kongens rival, ""rhingreven""). Den ældste datter, Anne Cathrine, kaldte Christian sin yndling, da hun var ""Os lig"". Anne Cathrine døde dog tidligt, angiveligt af sorg over sin mand, Frands Rantzaus, druknedød i 1632. Blandt de øvrige børn med Kirsten Munk er Leonora Christina, der som 15-årig blev gift med hofjunker, senere rigshofmester Corfitz Ulfeldt. Kongens og Kirstens mangeårige, stormfulde forhold endte med skilsmisse i 1628 i gensidig bitterhed og påstand om utroskab.

Sit livs længste forhold havde kongen til Kirsten Munks kammerjomfru Vibeke Kruse, som han levede sammen med fra 1629 til sin død. De fik Ulrik Christian Gyldenløve og Elisabeth Sofie.

En norsk tradition holder det for en mulighed, at Christian 4. desuden i 1617 fik en datter, Alhed Povelsen, (1617-1690) med den dansk-norske adelsdame Ingeborg Andersdatter Huitfeldt.[kilde mangler]

Christian 4. er sandsynligvis far til flere endnu. Det horoskop, Tycho Brahe satte op ved kongens fødsel, forudsagde, at han ville blive en vellidt og retskaffen konge og en stor kriger, men med anlæg for et dydigt liv, så han næppe ville få børn. Deri tog Brahe i den grad fejl.[6]
Corfitz Ulfeldt
Corfitz Ulfeldt, malet af Sebastien Bourdon i 1653. Originalen er i Frederiksborgmuseet.

Kort efter ægteskabsforliset og det forsmædelige nederlag under Trediveårskrigen kastede kongen sig ud i stadige forsøg på at optræde som den magtfulde mægler i den fortsatte europæiske konflikt. Og for at demonstrere, at den danske konge fortsat var en stærk fyrste, arrangerede han i 1634 en overdådig bryllupsfest for sin søn, den udvalgte prins Christian, der blev viet til den sachsiske prinsesse Magdalena Sibylla.[7]

Til trods for det gigantiske propagandanummer blev kongens magt både indadtil og udadtil svækket i slutningen af 1630'rne og i 1640'rne. For at få hånd i hanke med de besværlige rigsråder anbragte kongen sine svigersønner, der var gift med Kirsten Munks døtre, i rigsrådet. Den mest fremtrædende blev Corfitz Ulfeldt, der 1636 blev gift med Leonora Christina. Foruden at blive optaget i rigsrådet, blev Ulfeldt i 1637 Københavns statholder, kongens stedfortræder, eller ""viceroi"", vicekonge, som Leonora kaldte ham. Og i 1643 udnævntes Ulfeldt til rigshofmester, rigets højeste embede næst efter kongen selv.[8]

Men dermed lagde kongen et gøgeæg i sin egen rede, for Ulfeldt tiltog sig stadig mere magt og handlede efterhånden hen over hovedet på kongen, som engang i et brev erklærede, at selv om Corfitz ""har min datter i senge (...) vil jeg være herre i mit eget hus"". Men Ulfeldt havde fat i den lange ende. I november 1647 fik Ulfeldt, som kongen forinden havde søgt at slippe af med, fuld myndighed over rigets anliggender.
Økonomisk politik

Økonomisk førte Christian 4. en merkantilistisk politik. Han tildelte købstæder handelsmonopoler, oprettede det islandske, det grønlandske og Det Ostindiske Handelskompagni, og i 1616 erhvervede han kolonien Trankebar. I 1619 sendte kongen Jens Munk af sted med fregatten Enhjørningen og jagten Lamprenen for at finde søvejen til Indien og Kina nord om Canada (”Nordvestpassagen”). Inden afrejsen talte kongen selv under en gudstjeneste i Holmens Kirke til de 64 mand, der skulle af sted.

Kongens mange projekter og krige var dog dyre for hans og rigets økonomi. Ved sin tronbestigelse var han en af Europas rigeste monarker, ikke mindst på grund af indtægterne fra Øresundstolden. Ved hans død var riget derimod i en meget dårlig økonomisk stand.[9][10]
Religionspolitik

I Christian 4.s regeringstid fra 1596 og frem blev den lutherske ortodoksi cementeret i Danmark. Den lutherske kristendoms verdensbillede blev knæsat som grundlag for samfundets ideologi med det formål at styrke kirken og statsmagten. Christian 4. tillagde skolen stor betydning i denne forbindelse og udstedte i 1604 en skoleforordning, hvorefter skolevæsenet blev strammet op, bl.a. ved at det samme pensum skulle læres i hele landet, og det skulle forhindres, at de unge kunne få undervisning af katolikker og andre kættere. I de følgende årtier fulgte en række andre forordninger med det formål at styrke den lutherske ensretning i skolen og familien. I 1624 blev der indført dødsstraf for katolske gejstlige, der virkede i landet.[11]

Christian 4. var tilhænger af Hans Poulsen Resen, der i 1615 blev udnævnt til biskop over Sjællands Stift. Resen vogtede nidkært over traditionen fra Reformationen og lagde en hård kurs mod alle afvigelser.[12][13][14][15] Reformationsjubilæet i 1617 og en ny kirketugtforordning i 1629 markerede yderligere ensretningen af åndslivet.[16]

Udover katolikker blev også andre reformationstænkere, som afveg fra den officielt kanoniserede lære, f.eks. følgere af Calvin og Philipp Melanchthon og meget radikale lutheranere, bekæmpet. Sognepræsten Jørgen Lauridsen Friis i Sevel blev således i 1643 afsat, fordi han i strid med den gældende bodskristendom hævdede, at anger og bod var overflødig. Friis ansøgte om benådning hos kongen, der imidlertid var meget opbragt over Friis' holdninger og mente, at hans dom var alt for mild, og at bøddelen snarere ""skulde rive hans Tunge ud af hans Hals"". Friis blev siden fængslet på Bremerholm, hvorfra han blev løsladt et års tid senere.[15][17]
Brevskriveren og sprogmanden

Der findes mere end 3.000 breve fra Christian 4.s hånd, [18] og han begyndte endda først for alvor at skrive, da han var 50. Dertil må mange breve være gået tabt. Nogle, han skrev omkring 1605, er kluntet formuleret; men fra omkring 1625 er der flyd i hans pen. Han skrev på dansk - og det er påfaldende, for hans mor var tysk, og der blev talt tysk ved hoffet. Det er sagt, at nordmanden Holberg gjorde det danske sprog dansk; men Christians biograf Bodil Wamberg holder på, at det gjorde Christian 4. Kongen havde evnen til at skrive så levende og medrivende, at læseren kunne se det for sig. [5]
Krigsførelse

Men kongen havde ambitioner om at gøre Danmark-Norge til Nordeuropas stærkeste magt politisk, økonomisk og militært, men havde samtidig store problemer bare med at bevare den danske førerstilling i Norden, hvor svenskerne førte en kraftig ekspansionspolitik. Den danske flåde blev kraftigt udbygget, men Danmark opnåede aldrig at få en bondehær, som kunne stå mål med den svenske. Kalmarkrigen 1611-1613, som måtte føres med dyrt betalte lejetropper, førte ikke til noget resultat, da de to lande var meget jævnbyrdige.
Kalmarkrigen
Uddybende Uddybende artikel: Kalmarkrigen

Næppe var Christian 4. blevet fuldmyndig konge, før han begyndte at sysle med et opgør med Sverige, der siden løsrivelsen fra Kalmarunionen i 1523 i voksende omfang var blevet en rival ikke mindst i en kamp om herredømmet over Østersøen, som den danske konge betragtede som et dansk indhav, og som spillede en hastigt voksende rolle som følge af en voldsom udvidelse af søhandelen på Rusland og de baltiske områder.
Kalmarkrigen gobelin

I første omgang var det i en helt anden retning, modsætningerne skærpedes. Sverige blev regeret af Gustav Vasas yngste søn, hertug Karl. Han ønskede efter Christian 4.s formening at skaffe sig kontrollen over de nordnorske egne. For at demonstrere den dansk-norske konges herredømme over de ugæstmilde distrikter sejlede kongen under dæknavnet kaptajn 'Christian Frederiksen' 1599 langs Norges kyst, nord om Nordkap og helt over til den isfri russiske havn, Archangelsk. [8]

Når Nordnorge var så vigtig, hang det sammen med ønsket om at beherske en stadig livligere handel og hvalfangst i Nordatlanten. Men Christian 4. havde uden tvivl andre planer end blot at sikre sig mod svenskerne. Han drømte om at genrejse unionen under dansk herredømme, og i det første årti af 1600-tallet benyttede han enhver lejlighed, herunder svenske trakasserier med danske købmænd, til at anmode rigsrådet om at få lov til at angribe Sverige.[8]

Men rigsrådet holdt igen. Da fik kongen en lys ide. I 1611 truede han med at starte krigen mod Sverige i sin egenskab af holstensk hertug, og rigsrådet havde ikke den fjerneste indflydelse på, hvad den holstenske hertug foretog sig. Af frygt for at miste enhver kontrol med begivenhedernes gang kapitulerede rigsrådet og gav kongen tilladelse til at erklære Sverige krig med den sagtmodige begrundelse, at “hvadenten vi fejden bevilger eller ikke bevilger, da vil Eders Majestæt sætte den igennem..."".

Den 4. april 1611 erklærede Christian 4. Sverige krig. Det lykkedes ham at erobre den svenske grænsefæstningsby Kalmar og 2. august at indtage slottet efter at have bestukket dets øverstbefalende med et gods i Holsten.[8]
Tvekampen

Da skete en hændelse i kongehistorien, som sider har vakt stor opsigt. Den 11 august sendte den 60-årige og fysisk svaglige kong Karl 9. et brev til den 34-årige Christian 4. hvori Karl krævede ""at du for at yderligere blod ikke skal udgydes, i egen person de gamle goters lovgivning brug og sædvane begiver dig ud i åben kamp mod Os på åben mark""

Tre dage senere svarede Christian 4. med at håne kong Karl 9. for, at Kalmar slot var blevet erobret for næsen af ham, og han fortsatte ""Hvad angår den Kamp, du tilbyder Os, forekommer den Os Spot værd, af den Årsag, at Vi er udmærket klar over, at du allerede er nok så slagen af Gud i Himlen, så det er meget bedre at ynke dig end at slås og fægtes med dig. En varm Kakkelovn var dig meget tjenligere end en sådan Skærmydsel eller Kamp og dertil en god Medicus, der kunne sætte dit Hoved i lave igen. Du skulle skamme dig, du gamle Nar, sådan at angribe en ærlig Herre, hvilket du visseligen har lært af gamle Skøger, som plejer at værge for sig med skælden og smælden""

Som afslutning på denne ydmygende afvisning daterede Christian 4. i brevet ""Af vort Slot Kalmar den 14. aug. 1611."". Kong Karl 9. døde 2 måneder senere.
Enden på Kalmarkrigen

Med sejren ved Kalmar sad Christian 4. på den høje hest, men at erobre Sverige formåede han ikke. 2. januar sluttede krigen med en fredsaftale i den Hallanske by Knäred. Svenskerne under Karl 9.s søn kong Gustav 2. Adolf måtte erkende, at havde lidt nederlag. Indtil svenskerne havde betalt én million daler i krigsskadeserstatning skulle danskerne beholde fæstningen Älvsborg ved Göta-elvens udmunding. Den havde de erobret i begyndelsen af krigen. Desuden måtte Sverige give afkald på alle de nordiske områder.
30-årskrigen
Christian 4. hyldes af Europas lande som mægler i 30-årskrigen.
Grisaille-maleri: Adriaen van de Venne

I starten af 1620'erne forsøgte kongen at drage Danmark ind i det, der senere skulle blive Trediveårskrigen. Gentagne gange afslog rigsrådet dette bl.a. med henvisning til, at den tyske kejser var for mægtig til, at det danske rige havde råd til en sådan krig. Rigsrådet var desuden betænkeligt ved svenskernes position i sagen og frygtede, at de kunne finde på at angribe Danmark, hvis det kom til at gå landet dårligt i den tyske religionskrig. I marts 1625 valgte kongen at gå uden om rigsrådet; hans stilling som hertug af Holsten var uafhængig af den danske krone og dermed rigsrådet, og i kraft af det blev han d. 26. marts valgt til ”kredsoberst” (militær øverstkommanderende) for den nedersaksiske kreds. Efter et års uafgjort kamp sluttede eventyret brat d. 17. august 1626, da kongens hær næsten blev udslettet uden for Lutter am Barenberg. Kongens foretagende endte med fiasko og medførte, at Danmark officielt blev inddraget i Trediveårskrigen, da kejserens tropper under general Wallenstein året efter invaderede og udplyndrede Jylland. Efter at have narret den tyske kejser til at tro, at Danmark var på vej ind i en alliance med Sverige, lykkedes det i maj 1629 ved Lübeck at opnå fred og tilbagegivelse af Jylland til Danmark, samt Slesvig og Holsten til kongen, mod at han lovede aldrig igen at blande sig i tyske anliggender. Kongen fik i den forbindelse én million rigsdaler af rigsrådet for at skrive under på fredsaftalen. Rådet foretrak det frem for at risikere, at kongen førte krigen videre.
Torstensonkrigen
Den ældre Christian 4. malet af Karel van Mander.
Portrætsamlingen på Frederiksborg Slot.

I 1643 svenskerne gennem en knibtangsmanøvre at rette et dødsstød mod Danmark: Uden krigserklæring rykkede den svenske feltmarskal Lennart Torstenson sydfra ind i Jylland og feltmarskal Gustav Horn nordfra ind i Skånelandene.

Dermed var Torstenson-Krigen og Horns krig indledt. Under den ledede den 67-årige Christian 4. i 1644 et søslag på Kolberger Heide. Det var her, kongen mistede synet på sit ene øje, da en svensk kugle ramte en kanon på det danske flagskib Trefoldigheden.

Krigen endte med nederlag, og med Freden ved Brömsebro ophørte den danske dominans i Norden, og Christian 4. måtte i større udstrækning rette sig efter Rigsrådet.
Død

Christian 4. døde den 28. februar 1648 på Rosenborg Slot og blev gravsat i Roskilde Domkirke. Han efterfulgtes af sin ældste overlevende søn Frederik 3.
Eftermæle

Selv om hans regeringstid var præget af militære nederlag og økonomisk tilbagegang, fremstår Christian 4. som en af de mest fremtrædende, elskede og beundrede konger i rækken. Det skyldes ikke mindst de mange byer, han anlagde: Christianshavn, Christianstad i Skåne og Christianopel i Blekinge, Christiania (Oslo), Kongsberg og Christianssand (Kristiansand) i Norge og Glückstadt i Holsten. Byerne var anlagt efter renæssancetidens idealer: gaderne ligger vinkelret på hinanden. I København efterlod han mange bygningsværker som Børsen, Holmens Kirke, Rosenborg slot, Regensen, Trinitatis Kirke med Rundetårn, der var indrettet som observatorium og udført i røde og gule mursten, (oldenborgernes egne farver), Nyboder, Proviantgården, Tøjhuset og Kongens Bryghus. Desuden lod han Frederiksborg Slot ved Hillerød ombygge til et renæssanceslot. Dermed blev Christian 4. utvivlsomt den største bygherre i Norden.[19]

Mange af bygningerne havde et praktisk formål: Bryghuset skulle forsyne flådens mandskab med øl. Tøjhuset og Proviantgården husede kanoner, sejl, tovværk, fødevarer og meget andet til flåden. I dag bliver disse bygninger brugt til Tøjhusmuseet, kontorer for Folketinget og læsesal for Rigsarkivet. Børsen ved havnen havde også et praktisk formål. Bygningen kan regnes som Danmarks første indkøbscenter. Her kunne boghandlere, galanterivarehandlere og købmænd opstille deres boder, så kunderne kunne handle i tørvejr.

Han havde planlagt en urbs novae (= ny by) med et rundt torv i midten omgivet af 16 gader anlagt i stjerneform. Kirken Sankt Anna Rotunda ville blive Nordeuropas største kirke, en værdig, protestantisk modvægt til Peterskirken, men den blev aldrig bygget færdig. Det blev derimod Tøjhushavnen (i dag opfyldt som Det Kongelige Biblioteks Have), oprindeligt et stort bassin lukket ud mod havnen af en fæstningsmur og en lagerbygning, Galejhuset. Flådens skibe kunne sejle ind i graven, fortøjes og udrustes. Udenfor i havnen stod byens vartegn, en enorm søjle med Leda og svanen i omfavnelse.[20] ",Mand
Vitus Bering,"Vitus Jonassen Bering; russisk navn Иван Иванович Беринг (tr. Ivan Ivanovitj Bering; født 5. august 1681 i Horsens, Danmark-Norge, død 19. december 1741 på Bering Ø, (russisk: Остров Беринга, tr. Ostrov Beringa) var en dansk marineofficer i russisk tjeneste og opdagelsesrejsende. Han omtales som ""Zarens danske Columbus"" og beviste blandt andet, at Asien og Nordamerika ikke er forbundet.[3]

Vitus Bering var født og opvokset i Horsens. Forældrene var toldembedsmand og kirkeværge Jonas Svendsen og Anna Petersdatter Bering, en slægt, som gennem flere hundrede år havde talt mange præster og jurister. Vitus Bering var opkaldt efter sin onkel (morbroder), kgl. historiograf Vitus Pedersen Bering.[4]

Vitus Bering drog tidligt til søs til Ostindien og Vestindien, og mødte i 1703 i Amsterdam den russiske viceadmiral Cornelis Cruys, der var født i Stavanger, borger i Amsterdam og på dette tidspunkt en af den unge russiske flådes skabere. Følgerne af dette bekendtskab blev at Bering, som så mange af hans unge dansk-norske landsmænd, trådte ind som officer i den russiske marine 1704. Han blev hvervet til Peter den Stores flåde og deltog med hæder i Den store nordiske krig mod sit gamle og nye fædrelands fælles fjender. Efter krigen ønskede zaren at udforske og kortlægge Ruslands østlige egne og finde ud af om der var en landfast forbindelse mellem Sibirien og Nordamerika. Vitus Bering blev udnævnt til leder af Den 1. Kamtjatka-ekspedition der drog af sted i 1725.[5]

I 1728 påviste ekspeditionen at der var et stræde mellem de to kontinenter. Den engelske opdagelsesrejsende, James Cook, navngav senere strædet: Beringstrædet som følge af danskerens bedrifter. I 1729 satte ekspeditionen kurs mod Amerikas vestkyst, men en storm forhindrede forsøget, og i stedet blev beliggenheden af halvøen Kamjatka og de nordlige Kuriler bestemt og kortlagt.[6]

I 1733 drog Bering ud på Den 2. Kamtjatka-ekspedition for at udforske og kortlægge Sibiriens ishavskyst. Formålet med dette var at få endegyldigt svar på hvorvidt der eksisterede en sejlbar nordøstpassage. På den tredje og sidste af de tilhørende ekspeditioner der havde sigte mod Amerikas nordvestlige kyst, nåede Bering Alaska, men blev tvunget tilbage i 1741 på grund af knappe forsyninger og skørbug blandt ekspeditionens medlemmer. Berings skib, Sankt Peter, måtte opgives, og besætningen gik i land på en ubeboet og træløs ø (senere kendt som Bering Ø). Næsten halvdelen af besætningen, herunder Vitus Bering selv, omkom.

Georg Steller, der til det sidste plejede Bering, skrev i sin dagbog at Bering omkom som følge af ""… sult, tørst, kulde, modgang og sorg"".

Vitus Bering fik flere ting opkaldt efter sig: Beringshavet, Beringgletsjeren (og Vitus Lake), Beringlandtangen, Beringstrædet, Bering Ø og Vitus Bering Park og Vitus Berings Plads udenfor Vitus Beringsparken i Horsens. Desuden bærer fem veje i danske byer hans navn.
Vitus Bering Parken

I forbindelse med 250-året for Berings død lykkedes det i 1991 et hold danske og russiske arkæologer at finde både Vitus Berings og seks andre besætningsmedlemmers grav på Bering Ø. Efter en række undersøgelser af skeletterne blev de genbegravet med militær honnør.

Vitus Bering var en slægtning til latindigteren Vitus Bering (1617-1675). Til gengæld var storkonspiratoren Magnus Bering Beringskjold ikke i familie med de to Vitus'er. I DR programmet Ved du hvem du er? kom det frem at Puk Elgård er slægtning til Vitus Bering, men senere påvistes det at hun ikke var direkte efterkommer.[7] ",Mand
Bertel Thorvaldsen,"Bertel Thorvaldsen (født 19. november 1770 i København, død 24. marts 1844 i København) var en dansk billedhugger. Han var søn af den islandske billedskærer Gottskálk Þorvaldsson og hans hustru Karen, født Dagnes. Han begyndte på Det Kongelige Danske Kunstakademis 1. frihåndsskole allerede som 11-årig. I 1787 modtog han Den lille Sølvmedalje, i 1789 Den store Sølvmedalje, i 1791 Den lille Guldmedalje og i 1793 Den store Guldmedalje. I 1796 modtog han Kunstakademiets store rejsestipendium og forlod Danmark på fregatten Thetis for at rejse til Rom. Om denne sørejse og opholdet på Malta, se Peder Pavels. Thorvaldsen tilbragte de følgende 40 år i Rom. Han ankom til Rom den 8. marts 1797, en dato, som han livet ud fejrede som sin ""romerske fødselsdag"". Hans gennembrudsværk var Jason med det gyldne skind fra 1803. Hans arbejde i den nyklassicistiske stil havde den antikke kunst som forbillede.

Trods sit lange ophold i Rom betragtes han som en af Den danske Guldalders hovedpersoner, da han havde stor indflydelse på blandt andre de danskere, der tog på dannelsesrejse til Italien.
Talentfuld, ung dreng i et fattigt hjem
Selvportræt som ung

Bertel Thorvaldsen var født 19. november 1770 i København. Hans far, Gottskálk Þorvaldsson (1740-1806), der var søn af en fattig islandsk præst, kom 17 år gammel til København og ernærede sig der ved på skibsværfterne at udskære ornamenter til fartøjerne; hans hustru blev Karen Dagnes (død 1804), en degnedatter fra Nr. Nissum i Jylland.[1] Gottskálk Þorvaldsson, der på dansk vis kaldte sig Thorvaldsen, var en ikke særligt dygtig arbejder og forfalden til svir; det blev derfor et fattigt og uordentligt hjem, hvor Bertel Thorvaldsen voksede op, hvilket dog betvivles af historikeren Louis Bobé.[2] Regelmæssig skoleundervisning fik han ikke, men lærte formentlig i hjemmet at læse og skrive til husbehov, måske har faren givet ham nogen vejledning i tegnekunsten og derved opdaget, at drengen havde anlæg i den retning. I alt fald var Bertel kun 11 år gammel, da han blev indskrevet som elev på Kunstakademiet, hvor han tegnede om aftenen, mens han om dagen hjalp sin far med at skære i træ. I januar 1786 rykkede han op i Modelskolen og fik der Akademiets betydeligste kunstnere, Johannes Wiedewelt og Nicolai Abraham Abildgaard, til lærere. Af disse to blev det maleren, der kom til at påvirke den unge Thorvaldsen mest. Mens der fra hele dennes tidligste periode næppe kan nævnes noget arbejde, der minder om Wiedewelt, ser flere af hans ungdomsværker ud, som om de hvilede på skitser af Abildgård. Denne kunstner havde også øje for hans store evner og viste interesse for, at de fik den rigest mulige udvikling. Wiedewelt har dog sandsynligvis påvirket Thorvaldsen med sit skrift Tanker om Smagen udi Kunsterne i Almindelighed i retning af den internationale nyklassicisme.[3]
Sølvmedalje

2. januar 1787 vandt Thorvaldsen Akademiets lille sølvmedalje for en modelfigur i relief; kort efter blev han konfirmeret. Hans far mente nu, at han kunne nøjes med den kunstneriske uddannelse, han allerede havde fået, og fik ham en tid at ophøre med at gå på Akademiet; den gamle trængte til sønnens hjælp. Mere end et år fik studierne dog ikke lov at hvile; i vinteren 1788-89 tegnede Thorvaldsen igen under Abildgård, og i det følgende forår fik han den store sølvmedalje for en Amor, udført i relief efter model. I den følgende tid levede han dels af at gøre dekorative arbejder, dels af at tegne og modellere portrætter samt undervise i tegning; aftenerne tilbragte han ofte med kompositionsøvelser sammen med kammerater. I sommeren 1791 meldte han sig til konkursen for den lille guldmedalje og fik til opgave Heliodors Uddrivelse af Templet. Den tiltalte ham ikke, og hvis ikke en af Akademiets professorer havde hindret ham, ville han have forladt arbejdslokalet uden at gøre noget forsøg på at løse den. Nu blev skitsen imidlertid færdig og godkendt, og efter den fuldførtes så det relief, hvorfor han fik tildelt medaljen 15. august 1791. Heliodors Uddrivelse er langtfra noget mesterværk; kompositionen er meget løs og figurerne svagt karakteriserede og bevægede; reminiscenser spores både fra Rafael og fra Abildgård; adskillige enkeltheder er dog smukt og dygtigt modelleret. Samme år fik Thorvaldsen ad privat vej en understøttelse, der satte ham i stand til at udføre et par arbejder for egen regning. Først fremstod relieffet Priamus og Achilles med dets talende komposition og livfulde modellering, dernæst (1792) relieffet Hercules og Omphale, det første værk, hvori Thorvaldsen er helt frigjort for den abildgårdske indflydelse og kendeligt påvirket af antikken, som han havde erhvervet sig nogen forestilling om gennem studiet af nogle gipsafstøbninger der tilhørte Akademiet. Omtrent fra samme tid er formentlig også den nydelige gruppe En Moder med sine 2 Sønner, kunstnerens ældste kendte forsøg på fremstillingen af fritstående figurer; her ses allerede noget af den stil, der særtegner mesterens senere, mere fuldkomne frembringelser.
Guldmedalje
Bertel Thorvaldsen
, maleri af C.W. Eckersberg på Kunstakademiet i København
Horace Vernet, Bertel Thorvaldsen med busten af Horace Vernet, 1833, Metropolitan Museum of Art.

Akademiets store guldmedalje blev 13. august 1793 tilkendt Thorvaldsen for relieffet Petrus, som helbreder den værkbrudne, et kunstværk, der ganske vist ligesom de tilsvarende ældre arbejder i mangt og meget minder om ""klassiske"" forbilleder, men hvor dog flere enkeltheder har et frisk og ejendommeligt præg, ligesom det i det hele udmærker sig ved dramatisk liv og talende bevægelse i figurerne. Kunstværket indbragte, foruden medaljen, sin ophavsmand ekspektance (grundet håb) på Akademiets store tre års rejsestipendium. Men dette var i 1793 optaget af en anden, og Thorvaldsen måtte vente tre år, inden han kunne komme af sted; selv længtes han vel heller ikke meget efter de ukendte lande, og hans venner mente med god grund, at det ville være ham tjenligst at skaffe sig nogle flere kundskaber og større personlig udvikling, før han gav sig ud på rejse. I den tid, der således gik, hjalp han stadig sin far med arbejdet; sit livsophold tjente han dels ved at udføre portrættegninger for privatfolk og illustrationer til bøger, dels ved dekorative arbejder; i 1794 og 95 havde han desuden en understøttelse fra Akademiet på 100 rigsdaler årligt. Mellem hans selvstændige værker fra disse år er det mest bemærkelsesværdige den realistisk opfattede og meget dygtigt gennemførte buste af A.P. Bernstorff, dernæst Tyge Rothes i formel henseende interessante portrætbuste.
Tiden i Rom

23. august 1796 modtog Thorvaldsen endelig fra Akademiet sin ""Rejseinstrux"" til sin dannelsesrejse, med et formelt tilsagn om et stipendium på 400 rigsdaler årligt i tre år, og kort derefter tog han afsked med sine forældre, med den unge pige, han var forlovet med – man ved om hende kun, at hun hed Margrethe, og at Thorvaldsen hurtigt glemte hende – og med sine venner, for derefter, med kongelig tilladelse, at følge med fregatten Thetis, der snart skulle foretage et togt til Middelhavet. Afrejsen fandt sted 30. august. I januar 1797 blev Thorvaldsen landsat i Palermo, derfra drog han til Napoli, tilbragte der en måneds tid med at studere i kunstsamlingerne og gik så til Rom, hvortil han nåede 8. marts.

Goethe var i sin tid blevet så grebet af sit ophold i Rom, at han betegnede sin ankomst dertil – 1. november 1786 – som sin personlige genfødelse, sin ""anden fødselsdag"". Inspireret af Goethe blev det almindeligt at fejre sin ""romerske fødselsdag"", datoen for ens først ankomst til byen, og Thorvaldsen fejrede resten af livet 8. marts 1797 som sin vigtigste fødselsdag.[4]
De første år i Rom

Thorvaldsen havde i Rom bopæl oven for Den Spanske Trappe i Via Sistina og værksted i Palazzo Barberinis staldbygninger.

I de første par år hvor Thorvaldsen levede i Rom, var det kun få og ikke særligt anselige originalværker han fik udført. Dels var han den gang i virkeligheden, ifølge chefen på det skib, der havde ført ham til syden, ""en doven Hund"", dels har han vel mistet modet noget, som følge af det overvældende indtryk fra den store kunst, han nu trådte i forhold til. Blandt de få ting, han i de første seks år af sit Rom-ophold fuldendte og hjemsendte, er det betydeligste den smukke lille gruppe Bacchus og Ariadne, der allerede vidner om en lige så personlig som dyb tilegnelse af antikken. For øvrigt huggede han Bernstorffs og Rothes buster i marmor og kopierede flere antikke statuer, rimeligvis efter tilskyndelse af Georg Zoëga, der i det hele tog sig varmt af den unge kunstner, hvis mangel på almindelig åndelig udvikling og på kundskaber han i høj grad beklagede, og over for hvem han lige til sin død udøvede en effektiv kritik med konstant henvisning til antikken. Thorvaldsen blev regelmæssig gæst i Zoëgas hjem og gjorde der flere bekendtskaber der kom ham til gode, og også et enkelt, der fik mindre heldige følger. Det var hos Zoëga, han lærte Anna Maria v. Uhden, født Magnani, at kende. Denne unge kvinde, der havde tjent i Zoëgas hus som Cameriera, var gift med en tysk arkæolog; hun blev Thorvaldsens elskerinde, og hendes ægteskab opløstes 1803. Hun var af en vis yppig skønhed, men lidet elskværdig og endnu mindre åndeligt interesseret; forholdet til hende blev i årenes løb på mange måder trykkende for kunstneren. I 1813 fødte hun ham en datter, Elisa Thorvaldsen, som blev gift først med oberst J.P.F. v. Paulsen, og efter dennes død med en italiensk landejendomsbesidder, Giorni.
Jason med det gyldne skind
Jason.

Ved siden af Zoëga var utvivlsomt Asmus Jacob Carstens den mand, der fik størst betydning for Thorvaldsens udvikling i den første del af hans ophold i Rom. Denne udmærkede kunstner, af hvis tegninger Thorvaldsen allerede havde set og beundret en del i København, var i Rom, da Thorvaldsen kom der til, og levede derefter endnu et år. Thorvaldsen besøgte ham jævnligt, studerede hans arbejder, kopierede adskillige af dem og ordnede dem efter hans død; fra dem lånte han en del motiver, der påvirkede hans stil og for ham fungerede som et overgangsled til antikken eller blev et middel til at lære at forstå denne. Det er utvivlsomt, at Thorvaldsen har fået tanken og delvis hovedlinjerne til sin Jason fra Carstens' Argonavtertoget. Jason blev det første større originalarbejde han udførte i Rom. Oprindelig fremstod den som en legemsstor statue, om hvilken vi ikke ved meget andet, end at den var færdig i ler i foråret 1801, og at kunstneren slog den ned, fordi han ikke havde råd til at lade den støbe i gips. Men Friederike Brun, hans ven og mæcen, bekostede gipsafstøbningen,[5] og i eftersommeren startede han igen på figuren, denne gang i overnaturlig størrelse. Han ville, før hans stipendium løb ud (efter at være blevet fornyet i 1799), fuldende et omfangsrigt arbejde, der kunne vise landsmændene, at han ikke forgæves havde stået ansigt til ansigt med de store oldtidsværker. Den nye Jason stod færdig ved udgangen af 1802, og snart gik dens ry viden om i kunstnernes og kunstvennernes kreds. Thorvaldsens værksted kom på fremmedførernes lister over Roms seværdigheder, Antonio Canova udtalte sig i høje toner om det nye kunstværks ""store og oprindelige stil"", og den strenge Zoëga ydede det sit fulde bifald. Men nogen køber meldte sig ikke, og Thorvaldsen, der ikke så noget middel til at skaffe penge til et forlænget ophold i syden, forberedte sig på hjemrejsen. Hans kuffert var allerede pakket og vognen for døren; så førte tilfældige omstændigheder til en dags udsættelse. Og inden denne dag var omme, var Jason bestilt i marmor af en rig englænder, sir Thomas Hope, der ved et klækkeligt forskud satte kunstneren i stand til at udsætte hjemrejsen fra Rom på ubestemt tid.

Thorvaldsen havde sikkert oprindelig tænkt at kunne fuldføre marmorstatuen i løbet af 1803, men i virkeligheden gik der 25 år, inden den blev afleveret. Dette havde nærmest sin grund i, at Thorvaldsen nu, da lykken begyndte at se mildt til ham, dels fik nye bestillinger, dels af egen drift blev ledt til at sætte snart det ene, snart det andet arbejde i gang. Hvad der i den første del af århundredet blev bestilt hos ham fra Danmark, var ikke meget, men desto flere af hans værker bestiltes af udlændinge, især efter at han var blevet ven med den danske gesandt baron Schubart, på hvis gods Montenero Thorvaldsen ofte opholdt sig længere tid ad gangen og gjorde bekendtskab med kunstelskende rigmænd af forskellige nationaliteter. I 1803 fik han vel ikke synderligt fuldendt, men begyndte blandt andet på Achilles og Briseïs, hans første navnkundige relief over et antikt emne. I 1804 kom foruden relieffet Musernes Dans på Helicon og den kostelige gruppe Amor og Psyche så betydelige statuer som Apollo, Bacchus og Ganymedes; samme år modtog han fra hjemlandet efterretning om, at der af det offentlige var tilstået ham en understøttelse på 300 rigsdaler, samt et brev, hvori bygmesteren Chr. Hansen opfordrede ham til at overtage forskellige arbejder for det nye Christiansborg. I 1805 blev han gjort til medlem af Københavns Kunstakademi og umiddelbart derefter til professor ved samme, men han tænkte endnu ikke på at vende hjem. Virksomheden i det romerske atelier udvidedes stadig, og allerede på dette tidspunkt var Thorvaldsen nødt til at søge hjælp af en stadigt voksende skare af medhjælpere – dels yngre kunstnere, dels mere håndværksmæssigt uddannede arbejdere. Til dem blev betroed det meste af marmorhugningen, og derudover også den overvejende del af udførelsen af de store modeller, således at mesteren mere og mere indskrænkede sig til at udføre skitserne samt give værkerne den allersidste fuldendelse.
Andre værker

I de følgende år, indtil omtrent 1820, var Thorvaldsen især optaget af antikke emner, omend han i dette tidsrum også udførte enkelte monumentale portrætstatuer. Af den store mængde kunstværker heriblandt skal kun få nævnes her, uden at holde streng kronologisk rækkefølge. Thorvaldsen hører nemlig til de kunstnere, hvis virksomhed allervanskeligst lader sig inddele i ""perioder"". Fra det øjeblik da han, omtrent i trediveårsalderen, har fuldført sit første mesterværk, og til sit sidste leveår er han ikke alene i det væsentlige – som åndelig modnet personlighed – men også i det mere udvortes den samme; hans tekniske dygtighed, dette ord taget i videste forstand, kan vel udvikles, om end i ringere grad, end man på forhånd skulle tro, men der er kun sjældent tale om ændringer i natursynet, sympatierne og stilen. Med andre ord: et begrænset udvalg af Thorvaldsens værker vil kunne give en repræsentativ forestilling om hans kunst. Forskellen i værdi skyldes ikke den forskellige grad eller art af udvikling; den hviler på afvigelser i graden af stemningens styrke, af den naturlige interesse for emnet, af den momentane oplagthed og endelig på, hvor megen eller hvor ringe del mesteren personlig har haft i værkets udførelse. Her nævnes da kun enkelte spredte navne på Thorvaldsens ypperste frembringelser fra et givet tidsrum. Af statuer mærker vi først og fremmest den Adonis, der stod færdig i model 1808, blev bestilt i marmor af kronprins Ludvig af Bayern, men først afleveret 1832; det er et af de meget få eksisterende marmorarbejder, Thorvaldsen helt igennem har udført med egen hånd, og et af de thorvaldsenske værker, der står det oldgræske, særlig det praxiteleiske, skønhedsideal nærmest.
Hebe.
Psyche.

Dernæst de to yndefulde figurer Hebe og Psyche, den store Fredbringende Mars, den Triumferende Amor, Ganymedes med Ørnen, såvel den stående som den knælende, de siddende figurer Hyrdedrengen og Mercur som Argusdræber og Danserinden; endelig barnefiguren Georgina Russell samt de to draperiskikkelser Fyrstinde Baryatinska, vel i sin art det ædleste kunstværk, nyere skulptur har frembragt, og Grevinde Ostermann, der ved sin holdning minder om de navnkundige Agrippinafigurer. Af reliefferne var de fire Minerva og Prometheus, Hercules og Hebe, Jupiter og Nemesis samt Æsculap og Hygæa udført til Christiansborgs facade; A genio lumen modellerede Thorvaldsen i anledning af sin indkaldelse til medlem af det romerske San Lucas Akademi 1808, fire år efter at Florentiner-Akademiet havde udnævnt ham til professor. For egen regning udførte han dernæst Natten og Dagen og Priamus hos Achilles samt flere relieffer med fremstillinger af Amor; af disse er Amor hos Bacchus modelleret efter en antik gemme, hvis komposition tidligere var benyttet af Carstens. Mellem alle reliefferne fra denne periode rager dog Alexanderfrisen op, både ved sit omfang og ved sin kunstneriske betydning. Den blev udført i 1812, da man i Rom ventede kejser Napoleons besøg og indrettede Qvirinalpaladset til hans modtagelse. I løbet af lidt over to måneder blev det 37 meter lange og næsten 1,3 meter høje relief modelleret og støbt i gips, og det vandt hurtigt ry som det ypperste kunstværk i sin art, der var frembragt i to tusind år. Senere blev det udført i marmor i ændret og formindsket skikkelse til grev Sommarivas villa ved Comosøen, derpå i det eksemplar, som nu findes i museet, og endelig for Christiansborg.

I 1817-18 udførtes i Thorvaldsens atelier restaureringen af de berømte æginetiske gavlfigurer, der var erhvervet af kronprins Ludvig af Bayern og nu findes i Glyptoteket i München; selv modellerede han de manglende legemsdele og gik gipsen efter, hvorpå italienske arbejdere huggede stykkerne i marmor og føjede dem ind; endelig gav mesteren selv den afsluttende behandling. Arbejdet lykkedes fortræffelig, om end senere kunstarkæologer, særlig Furtwängler, har haft et og andet at indvende derimod. For Thorvaldsens originale produktion fik hans syslen med de æginetiske skulpturer en vis betydning; et talende vidnesbyrd herom er navnlig statuen Haabet. I dette højst usædvanlige værk har kunstneren bevaret den arkaiske skikkelses storladne alvor og strenghed, dens symmetriske holdning og i hovedtrækkene draperiets stil, men ved siden af dette vist sin eminente evne til at blæse nyt liv i de gamle former.

I forsommeren 1818 blev Thorvaldsen, der under hele sit ophold i Rom jævnlig havde lidt af feberanfald og anden skrøbelighed, alvorligt syg, og under sin rekonvalescens blev han plejet af en skotsk dame, miss Frances Mackenzie. Hun var efter alle samtidiges vidnesbyrd en yderst hæderlig og kundskabsrig dame, men hverken smuk eller på anden måde indtagende, og det lader sig næppe fuldt oplyse, om andre årsager end taknemmelighed og fælles venners indflydelse har været medvirkende til, at Thorvaldsen friede til hende; sikkert er det kun, at forlovelsen mellem dem blev deklareret 29. marts 1819 og en måneds tid derefter hævet. En væsentlig grund til, at bruddet indtrådte så hurtigt, var uden tvivl den, at Thorvaldsen nogen tid i forvejen havde fattet kærlighed til en smuk og meget elskværdig tysk dame, Fanny Caspers. At frøken Caspers aldrig blev Thorvaldsens hustru, skyldes vel snarere, at han havde givet miss Mackenzie løfte om aldrig at ægte nogen anden, end det skyldtes hensynet til Anna Marias anfald af rasende skinsyge og hendes trusler om at dræbe både sig selv og datteren, hvis Thorvaldsen svigtede hende. Hvordan forholdet mellem Thorvaldsen og den lidenskabelige italienerinde til sidst, vel omkring 1820, ordnedes og opløstes, vides ikke.

Louis Bobé har haft adgang til kilder og har i sin bog fra 1938 forklaret deres vanskelige afsked; Thorvaldsen måtte love aldrig at indgå ægteskab.

Fra Danmark modtog Thorvaldsen hele tiden de stærkest mulige opfordringer om at komme hjem for at tage fast ophold. Man tilbød ham gode kår og rigeligt arbejde. Flere gange havde han også forsikret, at han nu snart ville følge dette kald, men fra år til år var rejseplanerne blevet henlagt. Mere og mere følte han sig hjemme i Rom, og det syntes ham stadig vanskeligere at forlade de tre store atelierer ved Palazzo Barberini, der, ligesom værkstedet på Corsoen, altid var fulde af ufærdige værker, og hvor en skare af medhjælpere altid var i travl aktivitet. Hen i mod 1820 stod forholdene imidlertid således, at han med større tryghed end nogen sinde før kunne tænke på at forlade sine arbejdsrum, i alt fald for en kortere tid. Ikke alene havde han fået tilknyttet en mængde modellerere og marmorhuggere (delvist uddannet af ham selv), som han turde overlade endog meget betydelige arbejder til, men yderligere stod der nu om ham en lille stab af virkelige kunstnere, som værkernes fuldendelse og tilsynet med værkstederne helt kunne betros; mænd som Tenerani og Bienaimé og først og fremmest H.E. Freund, der var rede til at stille hele sin store begavelse og fremragende dygtighed til rådighed for den elskede mester. Der var således nu så lidt som muligt til hinder for, at Thorvaldsen gæstede sit fædreland. De bestillinger, som han i de nærmest foregående år havde modtaget fra udlandet, kunne endog betragtes som en særlig anledning til, at han netop nu gav sig ud på rejse. Fra Warszawa var han blevet opfordret til at udføre et monument over den polske feltherre fyrst Jozef Poniatowski; Bienaimé havde allerede tidligere efter hans skitse modelleret Löwendenkmal, en såret, døende løve, som monument over schweizergarden, som til sidste mand forsvarede Ludvig 16. af Frankrig og hans familie under stormen af Tuilerierne 1792. Om den endelige udførelse og om anbringelsen af disse to kunstværker ville han helst selv forhandle med bestillerne.
I København 1819
Løvemonumentet i Luzern.
Kristus, Vor Frue Kirke, København.
Thorvaldsens inspiration for Christus var maleriet De kloge og de uforstandige jomfruer af Peter von Cornelius, i dag i Kunstmuseum Düsseldorf.

Thorvaldsen forlod Rom 14. juli 1819. Via Siena og Firenze gik vejen til Milano, hvor kunstneren opholdt sig seks dage, mest for at træffe aftale angående et monument – med relieffet af gratierne – til maleren Apianis grav. Derfra gik turen over Simplon til Luzern, hvor han gav sine anvisninger med hensyn til løvemonumentet. Oprindelig havde man tænkt sig den døende løve støbt i metal; nu blev den efter mesterens forslag mejslet i en klippe og gør en mægtig virkning til trods for sine formelle mangler, der let forklares af den kendsgerning, at hverken Thorvaldsen eller Bienaimé, før de fuldendte deres arbejde, havde set en virkelig løve. Til København kom Thorvaldsen 3. oktober, efter en rejse hvor han, mere end han selv ønskede det, var blevet hædret med fester. Han blev bl.a. optaget som æresmedlem af den københavnske frimurerloge Friederich zur gekrönten Hoffnung 27. oktober dette år.[6] Også i hjemlandet blev der ved gilder og anden selskabelighed i høj grad lagt beslag på ham, og meget fik han ikke udrettet i 1819 i det atelier, man havde sat i stand til ham på Charlottenborg; det vigtigste var nogle buster af medlemmer af den kongelige familie. Men straks efter nytår tog han fat på nogle større projekter, nemlig på dem, der var bestemte for Vor Frue Kirke, og modellerede hertil først reliefferne Jesu Dåb og Nadverens Indstiftelse, der begge kort efter blev udført i marmor i hans atelier i Rom. Samtidig syslede han med store planer vedrørende kirkens udsmykning, og der gik ikke lang tid, før det endeligt var fastslået, at denne skulle overdrages ham fuldstændigt. Oprindelig var der kun tale om en Kristus, de 12 apostle og en gavlgruppe, men efterhånden blev opgaven udvidet med tilføjelse af de store friser Jesu Indtog i Jerusalem og Vandringen til Golgatha samt af Dåbsengelen og flere mindre relieffer. Alle disse værker blev dog først skitseret, efter at Thorvaldsen var vendt tilbage til Rom.

Thorvaldsen forlod København i august 1820 og rejste via Berlin og Dresden til Warszawa, hvor han forhandlede med komitéen for Poniatowskis monument og desuden modtog bestilling på et mindesmærke for Kopernikus; derefter gik vejen over Kraków (hvor der blev truffet aftale om en statue af en ung polsk kriger, grev Potocki) til Wien, hvor Thorvaldsen befandt sig i tre uger. Den 16. december var han tilbage i Rom. Det første arbejde, han der tog fat på, var grev Potockis statue, der nu blandt hans værker stråler som et af dem, der stærkest bekræfter hans position som oldtidsgrækernes arvtager. Derefter var det især arbejdet for Vor Frue Kirke, der optog ham – i 1821-22 skred det frem med stor energi. Uanset hvor meget Thorvaldsen for øvrigt i denne periode havde at lave, syslede han dog vistnok daglig med den række nye værker, som skulle blive en af hans lyse og rige kunstnerlivs ypperste bedrifter. Kristusfiguren, apostelstatuerne og Johannesgruppen blev modelleret i 1821 og de følgende år, den knælende Dåbsengel er fra 1827. De store friser blev først færdige i 1839-40. Størst besvær voldte Kristusfiguren ham. Til denne findes der ikke mindre end fire forskellige skitser, især bevægelsen af dens arme. Denne figur modellerede han selv, ligesom Paulusstatuen. De øvrige apostelskikkelser blev efter hans små og meget flygtige skitser modelleret af forskellige medhjælpere under hans stadige kontrol og vejledning. Som inspiration til Kristusfiguren regnes Peter von Cornelius’ maleri af lignelsen om de kloge og de uforstandige jomfruer [7] fra Matthæusevangeliet. Mens teksten siger, at Jesus fortæller lignelsen, viser Cornelius ham som brudgommen selv, omgivet af profeter. Før Cornelius forlod Rom, forærede han maleriet til J.A. Koch. Thorvaldsen lånte det med til København, da han skulle i gang med Kristusfiguren. Først i 1848 fik Kochs arvinger maleriet tilbage.[8]

Dåbsengelen var oprindelig en stående figur; senere ændrede han sin plan og fremstillede den knælende med muslingskallen; den ældre figur, udført i marmor, blev solgt til England.
Ditlev Martens: Pave Leo 12. aflægger besøg i Thorvaldsens værksteder ved Piazza Barberini, 18. oktober 1826, 1830, Thorvaldsens Museum.
Monument for pave Pius 7. i Peterskirken i Rom.
Maximilian 1. af Bayern på Wittelsbacherplatz i München.

Mens Thorvaldsen udførte disse storværker for en protestantisk kirke, modtog han en bestilling, som man nærmest skulle have tænkt sig tildelt en katolsk kunstner. Kardinal Consalvi overdrog ham det ærefulde hverv at sætte et monument i selveste Peterskirken over den nyligt afdøde pave Pius 7. Det blev udført i 1824 og de følgende år, og afsløret 1831; med paven siddende på sin trone, og ved siderne to allegoriske kvindefigurer: Den himmelske Styrke og Den guddommelige Visdom. Det hele er i kolossal målestok, og dog stadig alt for småt til at gøre sig rigtigt gældende i det mægtige rum. Samtidig var et monument for hertugen af Leuchtenberg (til Michaelskirken i München) under modellering. Som en slags hvile fra disse og de andre store monumentale arbejder udførte Thorvaldsen mere eller mindre omfangsrige relieffer, hvoriblandt Kjærlighedens Aldre indtager den mest fremtrædende plads.

I 1825 blev Thorvaldsen udnævnt til præsident for det romerske kunstakademi, San Luca, en stilling, som han dog frasagde sig efter tre års forløb. I den følgende tid blev der arbejdet ivrigt på de fra Polen bestilte monumenter; Poniatowskis 20 fod høje rytterstatue var færdig i model 1828, blev i Warszawa støbt i bronze og opstillet, men blev kort efter nedtaget af russerne og flyttet til godset Hamel i guvernementet Mohilev; Kopernikus-monumentet blev afsendt og 1830 opstillet foran universitetet i Warszawa. Fra det følgende årti skal her nævnes en række særligt betydelige arbejder: Lord Byron, siddende figur (1830, Cambridge), det kolossale ryttermonument for kurfyrst Maximilian 1. af Bayern (1834, München), Schiller-Statuen (1836, Stuttgart), Conradins Statue, som Thorvaldsen i 1836 egenhændig modellerede for kirken Santa Maria del Carmine i Napoli, samt reliefferne Årstiderne, Tro, Haab og Kjærlighed, Homer, der synger for Grækerne og Hectors Afsked fra Andromache. Derudover en mængde mindre relieffer, hvis emner for en stor del er taget fra græske lyrikere og epigrammatikere, og hvor den lille Amor som oftest optræder som hovedfigur; et enkelt af dem, Hylas (1832), er modelleret over en komposition fra Carstens' Argonautertoget. Gutenberg-statuen, der er rejst i Mainz, var bestilt hos Thorvaldsen og blev 1833 modelleret under hans tilsyn og i hans atelier, men er for øvrigt helt igennem, også for skitsens vedkommende, et værk af Herman Wilhelm Bissen. Denne fik omkring 1500 kroner for sit arbejde. Selv afslog Thorvaldsen at modtage det honorar, der blev ham tilbudt, men udnævntes af det taknemmelige Mainz til byens æresborger.
Hjemrejsen
Christian 4. foran rådhuset i Kristianstad

Efter at Thorvaldsen flere gange havde hjemsendt større samlinger af sine arbejder – et anseligt udvalg af dem var i hjemlandet for første gang at se på Charlottenborg-udstillingen 1826 – og efter at det var blevet bekendt, at han agtede at skænke de værker, han ved døden måtte efterlade sig, til byen København, blev der i Danmark dannet en komité for at skaffe midler til oprettelsen af et Thorvaldsens Museum. Den 10. april 1838 underskrev han sit testamente, som fra hans side afgjorde sagen, væsentligt tilskyndet af digteren Ludvig Bødtcher. Kort derefter besluttede han at give efter for de konstant gentagne opfordringer om at komme hjem. Rejsen blev dog flere gange udsat; Thorvaldsen havde nu som før vanskeligt ved at løsrive sig fra sit andet fædreland, og altid syntes han at der endnu stod noget tilbage, hvis udførelse han ikke helt turde overlade til andre. Men i sommeren 1838 blev det alvor. Den 7. august gik han i Livorno om bord på fregatten Rota, og 17. september blev han på Københavns Red modtaget med længe forberedte, storartede festligheder og med stormende jubel fra alle de tusinder, som havde samlet sig for at hilse ham velkommen. Samme år fik han bolig og værksted på Charlottenborg på Kongens Nytorv.
Thorvaldsens modtagelse på Københavns Toldbod.
Efter maleri af Fritz Westphal.

Nu fulgte æresbevisninger og fester slag i slag. I 1819 var han bleven udnævnt til etatsråd; nu fik han titel af konferensråd (det følgende år fik han Storkorset). Kunstakademiet, der allerede i 1833 havde kåret ham til sin direktør, lod til hans ære præge den medalje, der fremtidig skulle bruges til hæderspris for det bedste arbejde på kunstudstillingen. Digterne lovpriste ham, og byen København gjorde ham til æresborger. Af festerne var den mest bemærkelsesværdige den, der blev holdt 7. oktober, hvor så at sige alt, hvad hovedstaden ejede af fremragende ånder, mødte op for at hædre den elskede mester. Endnu inden årets udgang blev Johannesgruppen på Vor Frue Kirke opstillet. Pinsedag 1839 havde han den glæde at se marmoreksemplarerne af Kristus og 10 af de 12 Apostle på deres plads – Andreas og Thaddæus var endnu ikke afleveret, da kunstneren ønskede at omarbejde dem – og være med at indvie døbefonten som gudfader til Freunds barn. Det meste af sommeren og efteråret tilbragte Thorvaldsen som baron Stampes gæst på herregården Nysø, hvor der var bygget ham et atelier. Der udførte han blandt andet sin egen portrætstatue, Thorvaldsen støttende sig til Haabet, samt skitserne til relieffriserne for Vor Frue Kirke og til statuen af Christian 4.. Spørgsmålet om museet blev nu afgjort, i hvert fald blev som pengemidlerne blev sikret, en byggegrund anvist af kongen og Bindesbølls planer til opførelsen godkendt. Selv ydede Thorvaldsen et bidrag af 16.000 specier (ca. 64.000 kr.) til museet.
Thorvaldsens atelier på herregården Nysø ved Præstø

Hele skibsladninger af kunstværker var efterhånden blevet sendt hjem fra værkstederne og magasinerne i Rom, men endnu var der store mængder tilbage. Thorvaldsen mente, at hans nærværelse dernede var nødvendig, og i maj 1841 drog han af sted. Rejsen blev som et triumftog med hyldest og fester på ethvert sted, hvor der blev gjort holdt. Det er derfor ikke mærkeligt, at den aldrende mester efter i september at være kommet til Rom følte trang til hvile og ikke arbejdede særlig meget de første måneder. Derefter udførte han de nye skitser til Thaddæus og Andreas, lavede, på mindre end 10 dage, den store model til førstnævnte apostelfigur uden mindste hjælp og omarbejdede en ældre gruppe, De 3 Gratier. Hen på efteråret 1842 mente han at være færdig med det han skulle udrette i Rom, og rejste nordpå gennem Tyskland. Han kom til København d. 24. oktober.
Thorvaldsen var ikke venlig stemt overfor den nye fotografiske teknik (spejlvendt daguerreotypi) og viser med sin højre hånd et afværgende tegn overfor djævelske angreb[9]. Foto fra 1840.
Foto: Aymard-Charles-Théodore Neubourg

Allerede dagen efter gik han hen for at se på museumsbygningen der nu var under tag, og på sin gravplads i gårdens midte. Hans glæde over, hvad der nu var opnået i denne sag der var ham så magtpåliggende, gav han udtryk ved at forøge den pengesum, han tidligere havde bestemt for museet, med 25,000 rigsdaler. Endnu inden vinteren var begyndt, drog Thorvaldsen til Nysø og genoptog sit arbejde. Som det betydeligste værk han der udførte, kan nævnes det berømte rundrelief Juleglæden i Himlen. Senere tog han i København fat på de statuer der var bestilt til Christiansborg, modellerede Christian 4.'s billedstøtte, der, støbt i bronze, en tid stod i kongens kapel i Roskilde Domkirke, men senere flyttedes til Rosenborg have, og færdiggjorde Hercules. Derefter påbegyndte han en buste af Luther, som forarbejde til et større monument, der tænktes opstillet foran Vor Frue Kirke. Denne blev ikke fuldendt.
""Nu kan jeg dø, naar det skal være, for nu har Bindesbøll min Grav færdig""
Thorvaldsens grav

Af naturen var Thorvaldsen sikkert en legemskraftig personlighed, men de store anstrengelser, han siden sin ungdom havde underkastet sig, og gentagne feberanfald i syden havde taget stærkt på ham, så han nu i sin fremskredne alder ofte følte sig svag. Hen imod udgangen af 1843 brød et gammelt sår, han havde på benet, op, og lægen forbød ham at arbejde; kort efter nytår 1844 kunne han dog igen modellere, og der fremstod i løbet af de næste måneder flere små relieffer, blandt andet med de forskellige kunstarters genier. Thorvaldsen havde tidligere udført en Billedhuggerkunstens Genius, men han var utilfreds med arbejdet og lavede forskellige nye udkast. Det skønneste, fra 21. marts, kom kun til at foreligge som kridttegning på en skifertavle; det blev hans sidste komposition. 24. marts arbejdede han på Lutherbusten, gik derefter til et middagsselskab, var munter ved bordet og talte om en rejse, han havde tænkt at gøre til Italien. En bemærkelsesværdig ytring lod han falde, ved denne sin sidste sammenkomst med de gamle venner, baron og baronesse Stampe, Oehlenschläger, H.C. Andersen, Ernst Meyer og flere andre. ""Nu"", sagde han, ""kan jeg dø, når det skal være, for nu har Bindesbøll min grav færdig."" Efter måltidet gik han i teatret, satte sig på sin plads i parkettet og hilste venligt på de omkringsiddende. Men et øjeblik efter sank han sammen med lukkede øjne, og inden man endnu havde fået ham båret ud, stod det klart, at han var død. Den obduktion der blev foretaget af dr. Dahlerup nogle dage senere godtgjorde at dødsårsagen var en akut opstået blodprop i hovedstammen af venstre kranspulsåre.[kilde mangler]

Hvor stor og udbredt smerten over Thorvaldsens død var, viste sig til fulde ved sørgehøjtideligheden i Akademiets Antiksal, hvor låget blev sat på hans kiste, ved ligtoget til Vor Frue Kirke, og ved selve bisættelsen. I de fire år der gik, inden museumsbygningen var fuldendt stod Thorvaldsens kiste i kirkens østre kapel. Først d. 6. september 1848 blev den bragt til sit endelige hvilested, den murede grav i museets gård. Museet selv blev hans eneste gravmæle, rejst, som det står, af et taknemmeligt folk og fyldt med alt, hvad hans store og rige ånd har frembragt.
Eftermæle

I levende live og endnu vel en menneskealder efter sin død stod Thorvaldsens omdømme som den fuldkomne mester, hævet over al kritik. Efterhånden som tiden er gået, har opfattelsen af ham til en vis grad ændret sig – ikke i den forstand, at man har villet rokke ved hans ry som en af kunstens ypperste stormænd, men således, at en klarere og fastere motiveret dom over hans stils krav på at kaldes den i nyere skulptur eneberettigede og over hans evners begrænsning har gjort sig gældende. Man ser nu, at hans ""Gjenopvækkelse af den antike Billedhuggerkunst"" ville have været endnu mere afgørende, hvis de oldtidsmønstre, han i sine yngre dage havde for øje, havde repræsenteret hellenerkunstens guldalder og ikke især dens begyndende forfald. Han ville da have skabt flere værker som Haabet, Hyrdedrengen og Adonis, færre i den stil, Venus og gruppen De 3 Gratier repræsenterer. Man føler, at hans kunst i mange tilfælde mangler varme og lidenskab, og at hans sans for fysiognomisk karakteristik og personligt udtryk ikke var stærkt udpræget, hvad især flertallet af hans mange buster med al deres skønhed og deres vidnesbyrd om fremragende formsans viser. Det må dog tilføjes, at man efter Thorvaldsens død har udsat den sanselige del af hans eftermæle for regulær censur.
Citat 	Thorvaldsen har næppe været helt blind over for sensuel udstråling. Faktisk var han kendt som damernes ven. Da han døde i 1844, da efterlod han sig en betydelig privat samling af udpræget erotisk kunst, som blev gemt væk i museets magasiner efter hans død, og som stadig den dag i dag ikke kan ses af museets gæster. Han tegnede selv adskillige erotiske motiver, men mange af dem blev desværre brændt, da man for alt i verden ville undgå at få plettet den store mesters renomme.[10] 	Citat

Til gengæld hører man oftere end tidligere de svagere sider af hans karakter omtalt; særligt den udprægede egoisme, der ikke hindrede ham i at føle tilfredsstillelse ved at glæde og hjælpe andre, men dog afholdt ham fra at gøre noget som helst virkelig personligt offer for et medmenneskes skyld. De har sat mærker, som ikke kunne udviskes, medens billedet af hans strålende elskværdighed og jævne, indtagende væsen nu kun hviler på de samtidiges efterladte vidnesbyrd og efterhånden afbleges. Men hans ret til at bære navn af det 19. århundredes største kunstner vil aldrig kunne fratages ham. Fjerne tider ville se Thorvaldsen som en mester, i hvis mest inspirerede relieffer og statuer den højhed og ro, der kendetegner den antikke skulptur, er forenede med en næsten ufejlbarlig skønhedssans og formfølelse og med en fortællekunst – evne til rytmisk komposition, talende og harmonisk linjeføring og udtryksfuld, om end i intet tilfælde udpræget lidenskabelig, bevægelse, hvortil blandt senere kunstnere næppe nogen anden end Rafael har noget tilsvarende. Som den mageløst produktive – foruden de mange ikke anvendte udkast, 80 statuer, 130 buster, 243 relieffer, deriblandt tre meget lange friser – er han også en af dem, hvis ånd spænder over det videste omfang. Han, der i kraft af et vidunderligt instinkt, som bærer ham ud over hans fænomenale mangel på kundskaber, forstår de hedenske skønhedsidealer som ingen anden, er jo den samme, der har skabt den protestantiske kristendoms mest ægte og allervigtigste skikkelser.

Louis Bobé forklarer overbevisende ""Thorvaldsens svagere sider"" i sin bog fra 1938.

Thorvaldsens ""Christus"" har opnået en ganske særlig status i Jesu Kristi Kirke af Sidste Dages Hellige, hvor en kopi står opført på kirkens hovedsæde i Salt Lake City, Utah og i det hele taget dyrkes med ikon-lignende status af kirkens medlemmer.
Thorvaldsens børn
Portræt af Thorvaldsens kæreste, Anna Maria Uhden, tegnet af J.A. Jerichau, 1838-1846.[11]

Thorvaldsen forblev ugift, men fik to børn med Anna Maria Uhden, født Magnani, sønnen Carlo Alberto (1806-1811) og Elisa (1813-1870).

En uunderbygget påstand om at Thorvaldsen desuden var fader til Maria Emilia Zoëga (kaldet Mimma; ca. 1800–1868) er imødegået her. Hans forhold til Miss Macenzie og Fanny Capers omtales i Louis Bobés bog fra 1938. Der har også været fremført den tanke, at Thorvaldsen var biseksuel.[12]
Hæder og tillidshverv

Medlem af og professor ved Kunstakademiet i København 1805, dets direktør 1833-44. Æresmedlem af Studenterforeningen 1838. Æresborger i København samme år. Æresmedlem eller medlem af mangfoldige udenlandske akademier. Professor ved Akademiet i Firenze 1804. Medlem af San Luca Akademiet i Rom 1808, dets præsident 1825-28. Æresborger i Stuttgart 1841.

Etatsråd 1819 og konferensråd 1838. Ridder af Dannebrog 1810, Dannebrogsmand 1833, Kommandør 1829 og Storkors 1839. Fredsklassen af ordenen Pour le Mérite 1842.
Trivia

    Almindelig Fjergræs (Stipa pennata) kaldes ""Thorvaldsens Hår"" i blomsterforrretningerne.
    En sejlivet myte – gentaget af Troels Kløvedal i tv (Flådens 500 år, 2010) – siger at planten Kæmpe-Bjørneklo blev bragt til Danmark fra Italien, fordi dens frø blev brugt til at fore kasserne der fragtede Thorvaldsens værker til København. Myten er ikke sand da Kæmpebjørnekloen ikke var almindelig i Midtitalien på Thorvaldsens tid, og dens ringe udbredelse ville have umuliggjort at samle den mængde frø som skulle bruges til den omfangsrige fragt.[13]",Mand
Margrete 1.,"Margrete I (Margrete Valdemarsdatter; født i marts 1353 på Søborg Slot, død 28. oktober 1412 i Flensborg[1]) var regent af Danmark (1375-1412) og dronning af Norge (1363-1380) og af Sverige (1363-1364) i sit ægteskab med Haakon 6. af Norge, men regerede senere kongerigerne i sin egen ret og tituleres i dag som dronning af Danmark, Norge og Sverige, i alle tre kongeriger[2][3][4]; dog har der igennem tiden hersket tvetydige opfattelser af hendes specifikke titler.

Margrete etablerede igennem ambitiøse politiske bestræbelser Kalmarunionen, der dækkede over Skandinavien såvel som Norden i over et århundrede.[5][6]

Margrete var kendt som en vis, energisk og kapabel leder, der fik tilnavnet ""Semiramis over Norden"",[7] eller ""kvindelig konge"". Selvom det sidste var et spottende øgenavn opfundet af hendes rival Albrecht af Mecklenburg,[8] så blev det bredt anvendt til at beskrive hendes evner.[9][10][11][12]

Hun var den yngste datter af Valdemar Atterdag og blev født på Søborg Slot. Hun var en praktisk og tålmodig administrator og diplomat,[13] omend hun havde høje forventninger og en stærk vilje, som havde til hensigt at forene Skandinavien under den samme krone for at kunne modstå og bekæmpe Hanseforbundet.[14] Hun efterlod sig ingen biologiske arvinger,[15][16][17] idet hendes eneste søn døde ung. Nogle historikere mener dog, at hun havde en uægte datter med Abraham Brodersson.[18] Margrete blev efterfulgt en række mindre kompetente monarker på trods af hendes forsøg på at uddanne sin arving, Erik af Pommern, og hans brud, Philippa af England. Særligt Philippa var en dygtig elev, som dog døde i en ung alder. Det endte med, at den union, som Margrete havde kæmpet så hårdt for, efter fem unionskonger gik i opløsning.

Nogle historikere har kritiseret Margrete for at favorisere Danmark og være for autokratisk, selvom hun generelt er højt anset i Norge og respekteret i Danmark og Sverige. Hun blev beskrevet i et negativt lys af samtidige religiøse krøniker, da hun ikke var bange for at undertrykke kirken for at styrke kronens magt.[19][20][21][22][23][24]

I Danmark er hun kendt som Margrete 1. for at adskille hende fra Margrethe 2., som valgte at tage navnet Margrethe 2. for at anerkende sin forgænger.[25]
Fødsel og familieforhold
Borgruinerne af Søborg Slot, hvor Margrete blev født

Margrete blev født i marts 1353 på Søborg Slot, som det sjette og yngste barn af Valdemar Atterdag og dennes hustru, Helvig af af Slesvig.[26] Hun blev døbt i Roskilde af Biskop Henrik Gertsen, og således står der skrevet i den samtidige årbog Sjællandske Krønike om fødslen:
Citat 	I 1353 fødte dronningen en datter, som den ærværdige hr. Henrik, biskop i Roskilde, holdt over dåben, og hun fik navnet Margrete 	Citat
Den Sjællandske Krønike

Margrete var Valdemar og Helvigs sjette og yngste barn. Tre af børnene døde dog allerede som små, heriblandt en pige, der også hed Margrete. Denne 'første' Margrete var kun få år gammel, da hun blev udset til en politisk rolle, idet hun blev trolovet med den mecklenburgske hertugsøn Henrik. Men hun døde ca. 1350, og rollen som vordende brud overgik da i stedet til hendes treårige søster Ingeborg.[27]

Navnet Margrete, der var gammelkendt i kongeslægten, har åbenbart ligget kongeparret på sinde, siden de i 1353 sørgede for at, at der atter kom en prinsesse af det navn i den kongelige børneflok. Den vedholdende navngivning skyldtes måske, at Valdemar ønskede at mindes sin søster af samme navn, der havde været gift med markgrev Ludvig af Brandenburg, og som døde i 1340. Hos søsteren og hendes mand i Brandenburg - og hos hendes svigerfar den tyske kejser Ludvig af Bayern - havde Valdemar tilbragt store dele af sin barn- og ungdom, og havde altid været hans trofaste støtter.[28]
Trolovelse
Dronning Margrete I til hest, statue i Roskilde af Anne Marie Carl-Nielsen.

Sverige og Norge havde siden 1319 været forenede under kong Magnus Eriksson. I sit ægteskab med den flamske hertugdatter Blanche af Namur (død 1363) fik han de to sønner Erik (1339-59) og Håkon (1340-80), hvoraf sidstnævnte allerede i 1355 fik overladt Norge som faderens medkonge. Storebroderen Erik fik i første omgang ikke noget, og det var nok medvirkende til hans oprør mod faderen i 1357, hvor han gjorde sig til herre over store dele af Sverige. Håkon tog faderens parti mod sin bror, i kulissen ventede kong Valdemar.[29] Også han ville gerne tilbyde sin assistance i denne så svære stund for den engang så magtfulde svensk-norske konge, og i 1359 mødtes han med Magnus og Håkon i København. En aftale blev indgået, og som besegling af den gode samarbejdsånd blev den seksårige Margrete hentet til og trolovet med den norske teenager-konge. I første omgang blev det ved den symbolske handling, men juridisk var trolovelsen en bindende aftale.[26] Med den i ryggen gik Valdemar samme år på krigstogt til Skåne. Da skete det uventede, at den svenske oprørskonge Erik Magnusson døde blot 20 år gammel. Dermed forsvandt den umiddelbare årsag til den svenske borgerkrig – og samtidig kølnedes Magnus Erikssons interesse i alliancen med kong Valdemar betragteligt.[26][30]

Margretes ægteskab var således en del af den nordiske magtkamp.

Ikke alle var dog lige begejstrede for trolovelsen og den hellige Birgitta betegnede i et brev til paven aftalen som en ""barneleg med dukker"".[26] Målet med ægteskabet for kong Valdemar var da også at få Skåne, som siden 1332 havde været pantsat til Sverige, tilbage til Danmark.[30] Ifølge samtidige krøniker[kilde mangler] indeholdte ægteskabsaftalen en aftale omkring udleveringen af Helsingborg Slot, men det var ikke nok for kong Valdemar som i juni 1359 angreb med en stor hær over Øresund og inden længe havde besat Skåne.[30] Angrebet var officielt for at støtte kong Magnus mod Kong Erik, men i juni 1359 døde kong Erik imidlertid, hvilket betød at magtbalancen blev ændret og alle aftaler mellem kong Magnus og kong Valdemar opsagt, inklusive ægteskabsaftalen mellem Margrete og Håkon.[30]

Dette fik dog ikke Valdemar til at trække sig fra Skåne. Han fortsatte sine erobringer på øen Gotland i Østersøen.[30] Visby, som var befolket af tyskere og var hovedbyen på øen samt nøglen til herredømmet over Østersøen.[30] Den 27. juli 1361 udkæmpedes et stort slag mellem en veludrustet dansk hær og et opbud af lokale gotlandske bønder.[30] Tyskerne deltog ikke i slaget, som danskerne vandt, hvorefter de indtog Visby.[30] Kong Magnus og Hansestæderne kunne dog ikke sidde den provokation overhørig og der blev da også straks iværksat en handelsblokade mod Danmark samt opnået enighed omkring en stor militæraktion.[31] Samtidigt indledte Kong Magnus forhandlinger med Henrik af Holsten omkring et giftermål mellem Håkon og sidstnævntes søster Elisabeth.[31] Den 17. december 1362 sejlede et skib af sted med Elisabeth med kurs mod Sverige.[31] En storm betød dog at skibet blev slået ind på Bornholm, hvorfra Elisabeth blev ført til ærkebispen af Lund, som erklærede at brylluppet var et brud på kirkeretten, da Håkon allerede havde været forlovet med Margrete.[31] De svenske og hanseatiske hære havde ikke meget mere held og de endte med at trække sig tilbage fra deres belejring af Helsingborg.[31] Efter dette blev der indgået en våbenstilstand med Hansestaterne og Kong Magnus opgav krigen.[32] Det betød at ægteskabet mellem den nu 10-årige Margrete og kong Håkon igen var aktuelt.
Ægteskab og tiden som den norsk-svenske dronningegemalinde

Ægteskabet mellem Håkon og Margrete skal ses som en slags forbundstraktat, og Margrete er sandsynligvis forblevet i Danmark et stykke tid efter brylluppet.[32] Inden længe blev hun dog ført til Akershus i Oslofjorden.

Margrete blev gift 9. april 1363 i København med Håkon 6. af Norge[33]
Tidlige liv i Norge

Den unge dronning forlod sine forældre, som så mange andre herremændsdøtre og prinsesser har måttet gøre før og efter, og drog til sit nye land.
Opdragelse
Akerhus Slot, hvor Margrete tilbragte sine første mange år som dronning af Norge

Her blev hun opdraget af hofmesterinde Merete (også kaldt Märta) Ulvsdatter, der var gift med Knut Algotsson (sv), en af Magnus Smeks trofaste tilhængere.[34] Merete Ulvsdatter (sv) selv, var en en fornem adelsdame og datter af den hellige Birgitta.[34] Ifølge en klosterkrønike blev Margrete opdraget sammen med Merete Ulvsdatters datter Ingegerd, og opdragelsen har sandsynligvis lagt vægt på religion herunder nok tillige regentens pligter som en guddommelig repræsentant på Jorden og på de ting Margrete skulle have kendskab til som kvinde og dronning.[35][34] De boglige studier har sandsynligvis været begrænsede, men det formodes at hun udover at læse og skrive også har fået undervisning i de generelle politiske forhold.[34]

Denne opdragelse har sandsynligvis sat sig eftertrykkelige spor; livet igennem var Margrete ivrig tilhænger af Birgitta som hun havde held med at få saligkåret af Pave Bonafacius 9. i 1391. Margrete grundlagde Birgitta-klostre i både Maribo (Maribo Kloster) og Mariager (i dag Mariager Kirke), og hun blev indviet som passiv søster blandt denne ordens nonner.[36]
Tidlige forhold til Håkon

Margretes voksne ægtemand, Håkon, har næppe tilbragt mere tid sammen med sin barnebrud end højst nødvendigt. Han havde også en del andet at tænke på, for i 1363-65 gjorde en kreds af svenske stormænd oprør og indkaldte kong Magnus' svoger, mecklenburgeren Albrecht som ny svensk konge. Ved et slag i marts 1365 blev Magnus taget til fange, og Håkon undslap hårdt såret. Kampene fortsatte de følgende år, men Håkon kom aldrig igen til at vinde magten over Sverige bortset fra grænseegnene mod Norge.[32]

Generelt skete der I årene efter Margretes bryllup en lang række store politiske omvæltninger i de skandinaviske lande. Allerede få måneder efter brylluppet i 1363 døde Valdemar Atterdags eneste søn, Christoffer, hvilket betød at Danmark stod uden tronfølger og Margrete uden storebror.[37] I 1364 afsatte de svenske stormænd Magnus Smek og Margretes mand kong Håkon fra kongetronen. I stedet for Håkon blev Albrecht af Mecklenburg valgt til konge af Sverige.[34]
Senere liv i Norge

I 1370 var Margrete blevet så voksen, at hun kunne opfylde en dronnings vigtigste funktion: at skaffe sin konge en arving. I december dette år fødte hun parrets første og eneste barn – en søn, der fik det gamle norske kongehelgennavn Olav.

Fra 18. oktober samme år er overleveret et sjældent glimt af den unge dronnings personlighed i form af et brev, som hun skrev til sin ægtemand. Den unge, gravide dronning har skrevet (eller dikteret) brevet i det store, efterårskolde kongeslot, hvor det tydeligvis ikke stod for godt til.
Citat 	Vide skal I, min kære Herre, at jeg og mine tjenere lider stor nød på mad og drikke, så at hverken de eller jeg får, hvad vi behøver 	Citat
Brev fra Margrete til Håkon

Hun beder kong Håkon om at gøre noget ved sagen for at sikre mandskabets tro tjeneste, om ikke andet ved at skaffe et lån hos en tysk købmand i byen, der kan låne hende det fornødne. Men hun holder sig ikke til beklagelser over egne trængsler. Hun lægger et godt ord ind for flere andre hos kongen, både en guldsmed, der er kommet til at svigte en aftale med Håkon, og en forbryder, som hun beder kongen benåde for hendes bøns skyld. Brevet er formuleret på en høflig og korrekt måde, men det er ikke uden en diskret brod over for Håkon i sin skildring af de usle forhold på kongeslottet.
Den danske konges formynder

I oktober 1375 døde Margretes far, Valdemar Atterdag, på sin elskede borg Gurre i Nordsjælland. Fremtiden var i høj grad usikker for det danske monarki, idet der ikke fandtes nogen indlysende mandlig tronfølger i Danmark. Sønnen Christoffer havde med nød og næppe nået voksenalderen, da han døde allerede i 1363. Tilbage var der sønnerne af Valdemars to døtre Ingeborg og Margrete. Ingeborg, der var blevet trolovet med hertug Henrik af Mecklenburg allerede som treårig, var senere blevet gift med ham og nåede inden sin tidlige død i 1370 at få tre døtre samt en søn, der fik det mecklenburgske hertugnavn Albrecht (forvirrende nok samme navn som både hans endnu levende farfar og hans farbror, den svenske konge). I 1371 var det lykkedes for mecklenburgerne at få Valdemar til at love den danske trone til Ingeborgs søn Albrecht. Ganske vist havde han også lovet, at hansestæderne skulle tages med på råd ved kongevalget, og det var ikke sandsynligt, at købmandsbyerne ville være trygge ved en alt for stærk mecklenburgsk dominans i Østersøen. Hvad Valdemar egentlig selv mente om arvefølgen, er svært at gennemskue. Men det stod i al fald fast, at der i Danmark var valgkongedømme, så man kunne ikke automatisk regne med, at sønnen af den ældste datter, dvs. Albrecht, ville arve tronen. Den yngste datter, Margrete, havde jo også en søn. Og det forstod hun at benytte sig af.[38]

Margretes mand Håkon havde endvidere et horn i siden på Albrecht og hans familie (Albrecht af Mecklenburg), der havde fordrevet Håkons far Magnus Smek fra den svenske trone og havde indsat sig selv som regent.
Oluf som dansk barnekonge
Margretes sekret, der blev brugt 1390-1393

Sandsynligvis var Margrete allerede i Danmark, da faderen døde, for der gik ikke mange dage, før hun ihærdigt tog fat på at sikre sig støtte blandt den danske adel gennem godsgaver og gode forleninger. Strengt taget havde Margrete som svensk-norsk dronning slet ingen ret til at disponere over den danske konges jord, men det var der øjensynligt ingen, der gjorde indsigelse imod. Derimod måtte hun opgive et forsøg på at føre sig frem med titlen »Danmarks, Norges og Sveriges dronning«, som hun benyttede i et gavebrev fra 10. november 1375 og som også flere danske adelsfolk i disse måneder titulerede hende med, bl.a. den 23. december faderens trofaste støtte, den aldrende drost Henning Podebusk.[39]

Den 7. december 1375 kaldte hun sig 'Norges og Sveriges dronning og hr. Valdemars datter og rette arving.' Det er uvist, om faderen før sin død har stillet hende en rolle i udsigt som sin arving, men det er i al fald den position, hun fra første færd synes at have tilstræbt. Eftersom hun ikke opretholdt titlen som dansk dronning, må man formode, at den har vakt modstand i indflydelsesrige kredse i rigsrådet.

Hendes status som kong Valdemars datter kunne man dog ikke fraskrive hende, og den benyttede hun gerne i de følgende år, ligesom hun også senere genoptog en titel som ret arving til Danmark. Hendes mål i 1375 var nok egentlig at overtage den danske kongemagt selv, men da det ikke lod sig gøre, satsede hun i stedet på sammen med Håkon at virke som formynder for deres mindreårige søn Olaf, klart at der i den danske adel var stærk støtte til denne plan.[40] Fra nytår 1376 gik det danske rigsråd i brechen for Olavs kongeværdighed i forhandlinger med hansestæderne, der efter tøven og tovtrækning gik med til mod passende godtgørelse ikke at indvende noget imod Olavs valg. Drengen blev da kåret som dansk konge under navnet Oluf 2.[kilde mangler] ved et møde i Slagelse i maj 1376. Samtidig blev den unge konges håndfæstning beseglet, en kontrakt, der fastsatte nogle retningslinjer for kongens regering. Håndfæstningen sikrede først og fremmest adelens og kirkens gamle rettigheder og lagde vægt på, hvordan kongen skulle regere i samråd med rigets adelige råd. Indtil Oluf blev voksen, skulle Håkon og Margrete regere for ham.[41]

Margretes officielle titel var aldrig dronning af Danmark, men ""fuldmægtig frue og husbonde og Danmarks riges formynder"", til hendes mindreårige søn Oluf. Mens Oluf var ""mindreårig konge"", var Margrete hans formynder og regerede på hans vegne.

I sensommeren 1380 døde kong Håkon af Norge. Oluf, som allerede var dansk konge, blev nu i 1381 også hyldet som norsk konge med navnet Olav 4. Og bag drengen stod hans moder – uden formel titel, men reelt de to rigers magtfulde hersker.
Politik og taktik under Oluf
Hansestæderne

Som en følge af Stralsundfreden i 1370 skulle hansestæderne i 15 år som skadeserstatning besidde de skånske borge og størsteparten af indtægterne fra sildemarkederne ved den skånske Øresundskyst. Det blev et vigtigt mål for det danske rigsråd og Margrete atter at komme i besiddelse af borge og indtægter, og måden, hvorpå det skete, skulle vise sig ganske karakteristisk for Margretes politiske sans.[40]

De danske farvande blev sidst i 1370’erne plaget af store mængder sørøvere, som gjorde hanseaternes sejlads særdeles usikker. Gang på gang klagede hansestædernes repræsentanter, men Margrete og hendes forhandlere fra rigsrådet kunne blot beklagende slå ud med armene og love at gøre, hvad de kunne for at begrænse sørøveriet. Hanseaterne havde en velbegrundet mistanke om, at de såkaldte sørøvere i virkeligheden var i dronningens tjeneste, men intet lod sig bevise. Udadtil var Margrete udadlelig. I efteråret 1382 skruede Margrete så bissen på. Da hanseaterne bad om at få fornyet deres privilegier i handelen på de norske byer, svarede hun at,:[42]
Citat 	da nu kongen var død, var også privilegierne døde! 	Citat
Margrete til Hansestæderne

Der måtte nye forhandlinger til. Derimod ville det hjælpe stærkt på både sikkerheden til lands og vands og fornyelsen af privilegierne, hvis hansestæderne rømmede de skånske borge. I første omgang trak hansestæderne sig vrede tilbage fra forhandlingerne med krav om skadeserstatning for tabene ved sørøveriet, som truede med helt at overskygge det forventede økonomiske udbytte ved den 15-årige besiddelse af de skånske borge. De overvejede at tilbageholde borgene, indtil en erstatning var betalt. Men på selve den dag, Kristi Himmelfartsdag 1385, hvor aftalen udløb, mødte både det danske og norske rigsråd frem i Helsingborg og krævede borgen overdraget. Slotsfogden nægtede efter ordre fra Hansaen. Det måtte man forhandle om. Men der var ikke noget at forhandle om, var budskabet i tre breve, som afgik samtidig fra dansk side: et fra Margrete, et fra drost Henning Podebusk og et fra kong Oluf. Brevene var nøje samstemt, så Olufs hidsige brev var det konfrontationssøgende og barske, Henning Podebusks det statsmandsagtigt formanende og Margretes det moderligt bekymrede, der fortalte om den store vrede, som hansestædernes holdning havde vakt i rigsrådene og ikke mindst hos hendes søn, kongen. Hun ville imidlertid gerne træde formildende til og hjælpe hansestæderne med at skabe en mindelig løsning.[40]

Taktikken virkede. Hansestæderne overdrog i sommeren 1385 borgene til Margrete og det skete vel at mærke uden dansk betaling af nogen form for godtgørelse. Blot skulle Margrete love at standse sørøveriet, og det viste sig at være tankevækkende let at gennemføre. Et krav om erstatning til de skaderamte købmænd blev afvist af Margrete.

Men ved et personligt fremmøde i Lübeck 1386, erklærede Margrete, at hansestæderne var da velkomne til at indkalde en international og uvildig domstol, som kunne behandle det spørgsmål, om den danske stat havde noget som helst ansvar for sørøveriet. Men hvis et sådant ansvar ikke lod sig bevise, måtte Danmark naturligvis stå frit over for ethvert krav. Der blev aldrig betalt nogen erstatning.
Venskab med Holsten

På samme tid indgik Margrete en aftale med de holstenske grever, som bilagde det traditionelle fjendskab. Margrete bøjede her af, idet hun tilkendte greverne hertugdømmet Slesvig som et arveligt len. Hendes bevæggrund blev meget klart set af den samtidige holstenske krønike: ""Denne snedige kvinde ville ikke på samme tid antænde flere ildebrande"". Nu var ryggen fri til at samle opmærksomheden mod Norden.[43]
Politik overfor stormændene

Overfor stormændene gennemførte Margrete en langsigtet tilbagevinding af gods, der i tidens løb uretmæssigt var kommet ud af krones besiddelse. En politik, der kronedes med forbuddet i 1396 mod stormændenes borgbyggeri. Et forbud, der ikke siden blev ophævet, og som den militærteknologiske udvikling skulle gøre definitivt. [44]
Kong Olufs død og statskup
Oluf 2 af Danmark

Grundlaget for Margretes magt var formynderskabet for Oluf, som i 1387 var blevet en ung mand på 17 år. Mulighederne tegnede ekstra lovende dette år, fordi en kreds af svenske stormænd var blevet meget trætte af deres mecklenburgske konge Albrecht og ikke mindst de mange udenlandske adelige, han bragte med sig. Der begyndte at være interesse for også at lade den dansk-norske konge, der jo tilhørte det gamle svenske kongehus Folkungerne, indtage en plads som Sveriges konge. Margrete lod i 1386 sin søn tage den ekstra titel ""ret arving til Sverige"".

Men så skete katastrofen: Oluf døde uventet på Falsterbo slot i Skåne 3. august 1387. Det balsamerede lig lå på båre i Falsterbo kirke, inden det nogle måneder efter blev overført til begravelse i Sorø kirke, hvor også Olufs bedstefar Valdemar og oldefaderen Christoffer 2. lå begravet. Olufs indvolde blev dog begravet i Lunds domkirke, som på den måde fik lidt del i den kongelige gravlæggelse.

Endnu en gang syntes mecklenburgerne at kunne triumfere, for den nærmeste tronarving måtte nu være Margretes mecklenburgske søstersøn Albrecht, der var blevet forbigået i 1375. Interessen for denne løsning kan ikke have været stor hverken i det danske eller det norske rigsråd, der hidtil havde stået stejlt imod mecklenburgsk indflydelse. Så Margrete var sikker på støtte, da hun i den trængte situation handlede lynsnart.
Mødet i Lund

På ugedagen for Olufs død, den 10. august 1387, fik Margrete samlet mange af de gejstlige og verdslige stormænd samt ""flere af rigets mænd og indbyggere i alle Danmarks lande"" til i Lund for
Citat 	at kåre og antage og udvælge en hædersfuld fyrstinde og frue, fru Margrete, Norges og Sveriges dronning til husbond ganske rigets af Danmarks formynder på alle måder 	Citat
Mødet i Lund

Forsamlingen vælger Margrete, dels fordi hun var Valdemar Atterdags datter og Olufs moder, dels “for den gode vilje og gunst, som vi af hende har mærket ..."" Endelig tilsiger de tilstedeværende hende, at de vil være hendes tro undersåtter indtil den dag, de og hun bliver enige om at vælge en konge.

Margrete blev hyldet med den nyopfundne titel »Fuldmægtig frue og husbond og hele Danmarks formynder«. Titlen indebar, at Margrete skulle være landets regent. Det var ikke ualmindeligt, at enkedronninger havde regeret som formyndere for en mindreårig kongesøn, ligesom Margrete gjorde med Oluf, men det var nyt og ukendt, at dronningen regerede i egen ret. I dokumentet fra Lund ses det da også, at ordningen tænktes at være rent midlertidig, indtil rigsrådet – med dronningens samtykke – havde valgt en ny tronarving. Margrete skulle i øvrigt regere i overensstemmelse med Olufs håndfæstning, som sikrede den danske adels afgørende indflydelse. Sådan var indholdet i dokumentet fra Lund med tilsvarende ord lod Margrete sig hylde 11 dage senere på Sjællands Landsting i Ringsted. Men det skulle vise sig, at Margrete var i stand til ændre virkeligheden.[45]
Notaren Henrik Vrisak

Fem dage efter mødet i Ringsted mødtes Margrete på Vedbygård i Vestsjælland med to danske gejstlige og en gejstlig fra Brandenburg ved navn Henrik Vrisak. Vrisak var autoriseret af både den tyske kejser og paven som notar, hvilket indebar, at han kunne udfærdige juridisk bindende referater og kopier af breve og dokumenter. Han udarbejdede nu to attester om, hvad der var sket ved møderne i Lund og Ringsted. I store træk ligner attesterne de originale breve, men der er et par væsentlige afvigelser.[46]

Notaren skrev, at Margrete var blevet hyldet som Danmarks riges frue, fyrste og fuldmægtige formynder. Dette skete på grund af hendes talløse velgerninger og fordi ""der ikke var nogen mand af det blod, der var nærmere end hun"". Hun skulle styre riget med fuld kongelig myndighed, indtil det måtte behage hende at udnævne en efterfølger, som stormændene da havde forpligtet sig til at vælge. Her kunne man med andre ord læse, at Margrete på basis af sin arveret efter faderen var valgt til regerende fyrste over riget, så længe hun ønskede det, og at hun havde ret til selv at vælge sin efterfølger. Det stod der ikke noget om i det originale dokument. Til gengæld var omtalen af håndfæstningen fra 1376 som regeringsgrundlag og rigsrådets ret til at vælge konge forsvundet.[47]
Hyldningsrejse

Notarens retsgyldige attester afløste dokumenterne fra Lund og Ringsted og blev grundlaget for Margretes videre hyldningsrejse. 18. september 1387 optrådte hun som ""ret arving og fyrste til Danmarks rige"" efter at være blevet hyldet som lensherre for hertugdømmet Slesvig. Fra hyldningen på det jyske landsting (Viborg Landsting) er ingen dokumenter bevaret, men 26. oktober blev hun hyldet på Fyn med en ordlyd, der var overtaget fra notarens attest. Fra Fyn fortsatte Margrete til Norge, hvor hun 2. februar 1388 blev valgt som fuldmægtig frue og husbond med fulde kongelige rettigheder over Norge på livstid. Da Norge i modsætning til Danmark var et arvekongedømme, burde et regentvalg af denne type ikke forekomme. Men også det blev afklaret 14 dage senere, da et nyt brev titulerede Margrete fyrstinde af Norge og forklarede, at arveretten skulle regnes med udgangspunkt i Margrete, og med forbigåelse af mecklenburgerne, der havde forspildt deres arveret ved at føre krig mod Norge.[48]
Tronfølgeren

Atter engang var Ingeborgs søn, Albrecht blevet forbigået, og det var måske som følge af sorgen over dette nederlag, at Albrecht døde kort efter Margretes kup. Dog nåede han ikke at opleve den yderligere ydmygelse, at Margrete fik hans nevø Bugislav, en søn af hans søster Maria af Mecklenburg og den pommerske hertug Vartislav VII af Pommern, bugseret ind som dansk tronfølger under det mere nordiske navn Erik. Dermed fik Margrete formelt sikret forbindelsen tilbage til Valdemar Atterdag – Marie var jo datter af Margretes søster Ingeborg - og samtidig sikret sig, at Erik af Pommern ikke på fædrene side var i slægt med en stærk fyrste. Vartislav var ikke som mecklenburgerne en reel trussel.[49]
Regent i Norden
Dronning Margretes segl som regent af Norge, benyttet i 1388.
De tre kongerigers territorium, som senere fra 1397 blev til en formel personalunion

Allerede 16. februar 1388 fik Margrete det norske rigsråd til at udpege Erik som den rette arving til Norge med den begrundelse, at mecklenburgerne altid havde været fjendtlige over for nordmændene, hvorfor de højtideligt blev fradømt deres arveret. Men Erik var kun seks år, så Margrete blev kåret til “Norges mægtige frue og retmæssige husbond i alle hendes livsdage"".

Nu kom turen til Sverige. Utilfredsheden med kong Albrecht af Mecklenburg kulminerede, og i marts 1388 mødtes Margrete med svenske stormænd på slottet Dalaborg (sv) ved Vättern. Stormændene valgte Margrete til Sveriges ""fuldmægtige frue og rette husbond"" på livstid.

Margrete var blevet de tre nordiske rigers herskerinde. Og med Norge fulgte Orkneyøerne, Shetlandsøerne, Færøerne, Island og Grønland med Sverige Finland, så det var ingen småstat hun skulle regere.
Albrechts modsvar

Albrecht af Mecklenburg var naturligvis ikke begejstret over udviklingen.

Kong Albrecht forlod i 1388 Sverige for at samle sig en mecklenburgsk hær til kamp mod de svenske stormænd og Margrete. Da han vendte tilbage i januar 1389, havde han demonstrativt også antaget titel af Danmarks og Norges konge for at vise, at han ikke anerkendte Margretes herredømme. Margrete forstod ellers oftest at gennemføre sine politiske mål ad diplomatisk vej, men her var der ikke noget valg. [50]

Hendes dansk-norsk-svenske hær mødtes med Albrechts svensk-mecklenburgske styrker nær Falköping i Västergötland 24. februar 1389. Margrete selv ventede i stor spænding på Varberg slot i Halland. Nok var hun regent, men hun kunne ikke som en konge personligt tage del i kampen. Albrecht og hans søn deltog derimod begge, og begge kom de til at dele skæbne med store dele af deres hær, som blev overvundet og tilfangetaget. Da budskabet om sejren i slaget nåede Margrete i Varberg, brød hun op og rejste til den sydnorske fæstning Båhus, hvor hun modtog sin fangne modstander. Sagn og traditioner vidste siden hen at berette om dette dramatiske møde mellem den ydmygede og lænkede konge, der hånende havde kaldt Margrete for kong Bukseløs og sendt hende en hvæssesten, som hun kunne skærpe sine synåle på i stedet for at gå i krig, som om hun var et mandfolk.[51]

Den samtidige skånske årbog delte Albrechts overraskelse over kampens udfald, men i et mere positivt lys: ""Ære være Gud i al evighed, som gav en uventet sejr i en kvindes hånd"".[52]
Albrechts fangeskab

Albrecht og hans søn kom til at tilbringe de næste 7 år i fængsel på Lindholm slot i Skåne, mens hans tilhængere, der stadig havde kontrol med Stockholm, gjorde, hvad de kunne for at plyndre og genere de nordiske riger og skibsfarten i de nordiske farvande. Margrete agtede at holde Albrecht fangen, indtil hans folk rømmede Stockholm, og han selv gav afkald på den svenske trone. I årevis blev der kæmpet og forhandlet, men endelig 17. juni 1395 blev en aftale beseglet på Lindholm slot. I en treårig periode skulle Albrecht løslades. Hvis han inden da kunne skaffe en løsesum på ikke mindre end 60.000 mark sølv, skulle han være fri til at kunne genoptage krigen. Men hvis det glippede for ham, skulle han enten gå i fængsel igen eller også overdrage Stockholm til Margrete og leve i fred med Danmark derefter. I mellemperioden skulle Stockholm administreres af en fredsbevarende styrke fra hansestæderne. Albrecht slap fri, men pengene blev aldrig betalt, og Stockholm tilfaldt Margrete efter de aftalte tre år.[51]
Konklusion på statskuppet

Notaren Henrik Vrisaks attester og hvad deraf fulgte repræsenterer et uhyre elegant statskup fra Margretes side. Med nogle enkelte drejninger af teksten lykkedes det at give hende en langt stærkere rolle som fyrste og svække adelens indflydelse på regering og på det senere kongevalg betragteligt. Notaren selv fik også glæde af sin indsats. Ganske vist forpurrede lokal modstand Margretes forsøg på at gøre ham til domprovst i Uppsala, men det embede, han i stedet tiltrådte ved en tysk domkirke, kunne han nok også takke dronningen for.[50]
Sikring af arvefølgen
Erik blev hyldet som dansk konge på landstinget i Viborg i 1396 (billede tillige anvendt i de Sédouys værk[53])

Da magten i de tre nordiske riger var sikret, tog Margrete straks praktiske skridt til at sørge for arvefølgen. Hun ville ikke risikere en situation som den, Danmark havde oplevet ved Valdemars død. Arvingen var drengen Bugislav, der allerede tidligt på året 1389 blev hentet til Norden. Drengen blev – sammen med sin søster Katarina af Pommern – adopteret af Margrete og fik det velvalgte nye navn Erik, som var kendt fra alle tre nordiske kongerækker. I sommeren 1389 blev han præsenteret for en kreds af nordiske stormænd i Helsingborg, og om efteråret blev han efter norsk tradition hyldet som arvekonge i Norge, uden at det dog anfægtede Margretes rolle som rigets regent. Danmark og Sverige ventede til 1396, inden Erik officielt blev valgt som konge, men heller ikke her ændrede kongekåringen på magtfordelingen. Margrete var og blev rigernes fuldmægtige frue, fyrstinde og husbonde, som hun havde fået brev på det i 1387 og 1388.
Margretes politik

Begivenhederne afspejler nogle af Margretes vigtigste politiske mål. For det første ønskede hun en stærk, arvelig kongemagt, som kunne handle med størst mulig frihed af adelige interesser. Der var for mange eksempler på, at intriger blandt herremændene havde tjent til at svække riget.[54] For det andet ønskede hun at etablere et samlet Norden, hvilket – så vidt man kan skønne – ikke var et spørgsmål om personlig prestige, men om at sikre en nordisk modvægt mod Østersøområdets altdominerende økonomiske magt hansestæderne og mod den frygtindgydende militære magt, som udgjordes af Den tyske Ordens korsridderstat i det sydøstlige Baltikum. Også i forhold til mecklenburgerne kunne en nordisk union vise sin berettigelse.[51]

Margrete begyndte nu at styrke sin position. Hun overtog selv embederne som marsk og drost og sørgede for, at rigsrådets indflydelse mindskedes.[kilde mangler]
Indenrigspolitik

Hvad indenrigspolitikken angår, får man for Danmarks vedkommende et godt indtryk gennem den lovforordning, Margrete udstedte i forbindelse med den nu ca. 14-årige Eriks hyldning som dansk konge på Viborg landsting i 1396.

Hovedtendensen er klar: adelens magt skal svækkes, voldsudøvelse og vilkårlighed skal stækkes. Et effektivt middel var indførelsen af et forbud mod privat borgbyggeri ""eftersom der er sket umådelig lidt ret fra de fæstninger, som nu er byggede ..."" Et lignende forbud, som oven i købet indebar nedrivning af borgbyggeriet fra Albrechts tid, blev samme år gennemført i Sverige. Endvidere skulle adelen aflevere alt det krongods, som den ulovligt havde tilranet sig, siden kong Valdemar i 1368 forlod Danmark på diplomatrejse.
'Dronning Margretes Fred'

I 1396 vedtog landstingene den såkaldte ""Dronning Margretes Fred"", hvorefter borgerne lovede regeringen at overholde gældende love. Dette er modsat håndfæstningen, hvorefter kongen lovede borgerne at overholde gældende love.

Der blev grebet ind over for magtmisbrug fra fogedernes side, og det blev fastslået, at man ikke frit kunne udplyndre skibbrudne og vrag, der drev ind på kysten. I en anden paragraf indskærpedes det, at al ulovlig gæstning skulle ophøre, og at danskerne skulle respektere de mange lokaliteter og situationer, hvor alle burde kunne være sikre på at færdes i fred sikkerhed: kirkefred, husfred, gårdfred, plovfred og tingfred. Som et nyt fænomen nævnes kvindefred, hvilket må ses som forsøg på at øge respekten for kvindekønnet i almindelighed, særligt vel som værn mod seksuelle overgreb.[55]

Der indgik en række økonomiske bestemmelser, som vidner om et ønske om at støtte købstædernes handel, at sikre rigets forsvar og at genoprette det danske møntvæsen, som i over et halvt århundrede havde været praktisk taget ikke-eksisterende.

Loven var et helt katalog med en blanding af gode etiske principper og realpolitiske og økonomiske hensyn, som nok er karakteristisk for Margretes virksomhed. En stor del blev faktisk realiseret, så Margrete formåede at sætte magt bag agt.[55]
Unionsmødet i Kalmar
Erik af Pommerns kroningsbrev

I sommeren 1397 mødtes verdslige stormænd og kirkefolk fra hele Norden i byen Kalmar for at deltage i en enestående begivenhed. Erik af Pommern blev ved en ceremoni i byens kirke kronet og salvet som konge over alle de tre nordiske riger. Højtideligheden blev med symbolsk tæft afholdt 17. juni, den hellige treenigheds dag. Erik var godt nok hyldet som konge i hvert af de tre lande - og var efter alt at dømme allerede blevet kronet som norsk konge i 1393 – men det nye var, at han her ved en fælles ceremoni blev indsat som nordisk regent. I det kroningsbrev, der blev udstedt 13. juli i Kalmar, beseglede de tilstedeværende nordiske stormænd og bisper i rangorden uden nationale skel. En nordisk union var en realitet.[56]

Men hvad unionen skulle indebære, nåede man ikke til fuld enighed om i Kalmar, skønt forhandlingerne efter kroningsfesten trak ud i en måneds tid. De to originale dokumenter, der er bevaret fra Kalmarmødet, ser meget forskellige ud. Det ene er det førnævnte kroningsbrev, der er skrevet på pergament og forsynet med tunge segl. Heri takker 67 nordiske stormænd Margrete for hendes indsats og bekræfter Eriks kroning som konge af Guds nåde. Beseglerne lover at disponere over rigernes borge og len efter Eriks og Margretes vilje, både mens regenterne lever og efter deres død.[57]
Unionsbrevet
Kalmarunionsdokumentet også kaldet Unionsbrevet

Det andet dokument er det såkaldte unionsbrev, der er en kladde på papir. Det er fuldt af overstregninger og rettelser, og er forsynet med rester af 17 stormænds segl, der ikke er hængt under brevet, men trykt direkte på papiret som en foreløbig godkendelse.

I 600 år har eksperter været uenige om dette dokuments betydning. Er det et udkast? Er det et forkastet dokument? Eller er det et bekræftet referat af nogle forhandlinger? Sagen er ikke afgjort og bliver det næppe heller, men ikke desto mindre er dokumentet interessant, fordi det antyder den type union, som i al fald stormændene kunne stå inde for.[58]

Unionsbrevets tekst beskriver ret udførligt en union med fælles forsvars- og udenrigspolitik forenet i kongens skikkelse, men med karakter af et samarbejde mellem tre selvstændige riger, hvis love skal respekteres. Det understreges, at kongen er valgt, og at han skulle være konge ""af Guds nåde"" nævnes ikke.[57]
Erik af Pommerens kroning som unionskonge i Kalmar i 1397

Unionsbrevet blev aldrig renskrevet og beseglet. Dets eksistens var kendt, og det skulle længe efter Margretes tid blive taget frem af mølposen. Men Kalmarmødets officielle dokument var og blev det kortfattede kroningsbrev, der lagde vægt på en suveræn kongemagt med arvelig tronfølge og lovede en uindskrænket kongelig kontrol med rigernes militære og økonomiske magtmidler. Dets kortfattede formuleringer faldt i tråd med Margretes politiske mål, og gav et dejligt spillerum for den kongelige handlekraft. Unionsbrevet var derimod udtryk for et adeligt forsøg på at regulere og inddæmme det kongelige eneherredømme, og det har passet Margrete fint, at det aldrig blev gjort færdigt.[52]

Erik kunne – med sin mor som den reelle hovedperson – fremstå som en suveræn hersker, der nok tog klædeligt hensyn til de adelige rigsråder, men alligevel på mange punkter reelt lod deres indflydelse svinde. I praksis oprettede Margrete et fælles unionskancelli i Danmark, mens gamle danske rigsembeder som drot og marsk fik lov til at stå vakante. Magt og overblik samledes om kongen og hans moder, mens rigsråderne måtte nøje sig med at blive taget med på råd i enkeltsager. De kongelige lensmænd og fogder blev i stor udstrækning håndplukkede mænd, der kunne takke dronningen for deres position og derfor var fuldendt loyale. Et fælles nordisk rige var ved at tage form.[57]
Uddrag fra Unionsbrevet

Unionsbrevet slår klart fast at rigerne:
Citat 	skal forblive i én samdrægtighed og kærlighed, således at ingen af dem skal skille sig fra de andre med nogen tvedragt og splittelse 	Citat
Udrag fra Unionsbrevet

, at de tre riger efter Eriks død skal vælge den samme konge, og at de tre riger skal komme hinanden til hjælp, hvis et af dem angribes. Samtidig understreges det, at
Citat 	der ikke skal overføres nogen lov og ret fra ét rige til et andet 	Citat
Uddrag fra Unionsbrevet

Ifølge unionsbrevet var den nordiske union, senere kaldet Kalmarunionen, reelt et statsforbund eller personalunion og ikke den centraliserede enhedsstat, som Margrete efter alt at dømme ønskede. Måske netop derfor nåede dokumentet aldrig fra papiret til pergamentet. Dog har det sikkert glædet hende, at rigsråderne sikrede hende al hendes ejendom i samtlige tre riger på livstid.[58]
Opdragelse af Erik
Dronning Philippa, dronning af Danmark, Norge & Sverige 1406-1430

Det var ikke nok at have sikret en tronfølger. Det gjaldt også om at få ham gift, så slægtslinien kunne føres videre. Opmærksomheden var rettet vestpå som modvægt mod de spegede forhold i Baltikum, efter sonderinger i Frankrig faldt valget på den engelske kongedatter Philippa (1394-1430). Lange politiske forhandlinger gik forud for brylluppet, der ikke var mere romantisk end Margretes eget. Philippas planlagte rejse til Norge i 1405 blev udskudt, og det endte med, at Philippa og Erik blev gift, sidstnævnte pr. stedfortræder, i Westminster Abbey 8. december 1405. Først året efter så det nye ægtepar hinanden for første gang, og da holdtes et egentligt bryllup i Lund 26. oktober. Philippa var ved brylluppet kun 12 år gammel, men da hun blev voksen, viste hun sig i øvrigt at være en dygtig og handlekraftig kvinde, som ikke lod sin svigermor meget efter. Men børn fik hun og Erik ingen af, så Margretes vigtigste håb til adoptivsønnens ægteskab blev ikke opfyldt.[59]
Instrukser

Inden Erik i 1405 tog på sin forgæves rejse til Bergen for at hente sin brud, havde Margrete udfærdiget en lang instruktionsskrivelse til ham, som i mange detaljer beskrev alle de opgaver, han skulle løse undervejs, og ikke mindst, hvordan han skulle opføre sig over for de mennesker, han mødte på rejsen. Utroligt nok har det lille slidte papirhæfte overlevet til vore dage, og gennem sine instrukser tegner Margrete her indirekte et billede af, hvordan hun selv tænkte og agerede i offentlige sammenhænge.[58]
Citat 	Hvis nogen byder dig til gæst, skal du spise hos dem, og hvis nogen mand eller kvinde, ung eller gammel ønsker at give dig noget, småt eller stort, skal du tage velvilligt imod det. Hvis du ikke gør det, kan folk blive sårede derover, og man vil opfatte det anderledes, end du mente det, og det kan der komme meget ud af. 	Citat
Uddrag fra instruktionsskrivelsen

(...)
Citat 	Hvis nogen kommer og beder dig om privilegier eller lignende, så skal du tøve dermed, så længe du kan. Hvis de absolut vil vide din mening, må du skyde det på mig og sige, at du venter mig daglig, og så snart jeg kommer, vil du gerne gøre det, hvis jeg tilråder det, men du kan ikke gøre noget, før jeg kommer, for jeg ved mere derom end du 	Citat
Uddrag fra instruktionsskrivelsen

Den realpolitiske nøgternhed gik hånd i hånd med en stærk personlig fromhed. Ligesom hun indskærpede Erik, at han skulle indlede hver dag med en gudstjeneste, gik hun også trygt ud fra, at Gud ville lede hendes og adoptivsønnens skridt på bedste måde. Det var ikke en tom floskel, når formlen ""af Guds nåde"" indgik i de kongelige titler. Det lille hæftes slutningsord bevidner, at i tryg tillid til Gud ""rejser vi, sysler vi og mødes vi igen med Gud – med ære og med fred og med ro, både til sjæl og legeme i Jesu Kristi navn, i den hellige Maries navn, i Sankt Hans' navn og i alle helgeners navn.""[60]
Erik myndig, men Margrete regerer

Efter mødet i Kalmar trådte Margrete formelt tilbage regent, og 1401 blev den 19-årige Erik fuldmyndig konge.

Margrete var ikke længere formynder, men reelt var det hende, der regerede de tre riger, og ved hjælp af en kompliceret blanding af udnævnelser lykkedes det hende at befæste sin magt uden at inddrage rigsråderne i forvaltningen af de tre riger. Danske fogeder fik len i Sverige og Norge, tyske i Danmark. Det var hende, ikke det enkelte rige, hendes embedsmænd skulle knyttes til. Økonomisk havde Margrete også en heldig og hensynsløs hånd, som følge af hendes politik ifht. indkrævelse af godser i Danmark og Sverige (se indenrigspolitik).[61]
Politiske bestræbelser efter etableringen af Kalmarunionen

Margrete begyndte at blande sig i Slesvigs forhold. Hun opkøbte flere borge i Slesvig, og i 1409 fik Margrete Flensborg og Nyhus Slot. I 1410 erobrede Erik Als og Ærø. I 1411 tilbageerobrede de holstenske grever Flensborg, men Margrete klarede igen sagen ved forhandlinger, og den 24. oktober 1412 kunne Margrete og Erik marchere ind i Flensborg. Endnu engang var Slesvig tæt på genforening med Danmark. Margrete døde den 28. oktober 1412 af pest på et skib i Flensborg Havn. Et sagn fortæller, efter Margretes død, at for en kort stund var hun begravet på Lille Okseø.[62][63][64]
Margretes sidste år og eftermæle

Politisk havde Margrete travlt med at generhverve Gotland, som Den tyske Ridderorden havde besat. Det lykkedes ved køb i 1408. Også Sønderjylland søgte hun at sikre sig i stadig strid med de holstenske hertuger. I 1412 genvandt hun også Flensborg.

Margrete 1. er blevet kaldt en genial politiker. Hun var snedig, er det gennemgående tema i samtidens skildringer af hende. Og mandlige skribenter har ikke kunnet dy sig for at bruge ordet kvindelist. Men hendes køn ufortalt var det et træk ved hendes lange regeringstid, at hun både kunne handle forsigtigt, sløre sine hensigter og pludselig slå til.[65]
Død og begravelse

I forbindelse med hyldningsfesten for genvindelse af Flensborg døde Margrete pludselig, muligvis af pest, den 28. oktober 1412, i en alder af 59 år, på sit skib i Flensborg fjord.
Citat 	Sjælen forlod hendes legeme under et mægtigt og forunderligt uvejr med lyn og torden 	Citat
Uddrag fra den holstenske krønike

Hendes lig blev straks bragt til Sorø for at blive bisat ved siden af hendes søn, men på initiativ af hendes mangeårige ven, roskildebiskop Peder Jensen Lodehat blev hun året efter overført til Roskilde domkirke, hvor hendes efterfølger Erik af Pommern 4. juli lod en storstilet mindefest afholde til ære for Danmarks, Norges og Sveriges fuldmægtige frue og husbond.[66] ",Kvinde
Johanne Luise Heiberg,"Johanne Luise Heiberg, døbt Pätges (født 22. november 1812 i København, død 21. december 1890 sammesteds)[1] var en dansk skuespillerinde og forfatterinde, hvis mor var af jødisk familie. Fra en opvækst i næsten total social elendighed – fattigdom, druk og racisme – præsterede hun at stige til guldalderens top uden at miste sin sjæl.

Hun blev af sin far tvunget til at optræde bl.a. på Dyrehavsbakken og diverse værtshuse. En mandlig beundrer fik hende væk fra dette miljø og i gang med en uddannelse til skuespiller. Hans selvmord kunne have sat en bremse på hendes karriere, men Johanne Luise holdt ud. Hendes talent var iøjnefaldende og uimodsigeligt. Selv holdt hun fast ved sin værdi: hun nægtede således at indlede pædofile forhold til diverse lærere på balletskolen. Hurtigt blev hun en af hovedkræfterne på teatret; en forunderlig ung kvinde, sanselig og intellektuel, smuk, selvbevidst, sart og stejl på samme tid. Hun var fra 1826 til 1864 den absolut førende skuespillerinde på Det kongelige Teater. I 1820'erne skrev Johan Ludvig Heiberg flere vaudeviller til hende, og hun blev i 1831 gift med ham. Dette ægteskab opfattede hun øjensynlig som sin hjemkomst i den klasse, hun opfattede som sin egen: de højeste lag i guldalderens kunstnerverden. Hun havde før levet i en forkert verden, nu var hun hjemme: i eliten.

I romantikken skrev Henrik Hertz, Adam Oehlenschläger og H.C. Andersen en række skuespil til hende med splittede, dæmoniske kvinder i hovedrollen.

Efter at være ophørt med at optræde fungerede fru Heiberg fra 1867-1874 som ""Sceneinstructrice"" ved Det kongelige Teater. I sine erindringer dvæler hun længe ved opsætningen af Shakespeares Macbeth og diskuterer selve skuespillets metode: hun, som havde spillet teater i den romantiske periode, konkretiserede nu realismens idealer.

Hun udgav brevvekslingen mellem sin svigermor Thomasine Gyllembourg og hendes fraskilte mand P.A. Heiberg – hvis ikke hun havde udsendt brevene i bogform, var de formentlig gået tabt. Brevene reddede Thomasines anløbne rygte og illustrerer eminent de fremherskende holdninger i tiden omkring 1800 – meget fjerne fra holdningerne i 1880'erne hvor bogen udkom. Ikke desto mindre tog Johanne Luise sin svigermors parti.

Hendes selvbiografi, Et Liv gjenoplevet i Erindringen, blev udgivet fra 1891-1892 af A.D. Jørgensen. Bogen vakte voldsomt røre ved udgivelsen, fordi meget i bogen gav udtryk for hendes stærkt subjektive opfattelse af begivenhederne – nogle kalder derfor spøgefuldt bogen for ""Et Liv genopløjet i Erindringen"". Den er et passioneret kampskrift, et forsvar for hendes mand, der som teaterchef pådrog sig manges had, og et forsvar for hendes egne valg. Ved førsteudgivelsen blev mange barske partier skåret ud, bl.a. om balletskolens misbrug af børn: de er senere indsat på rette plads.


Opvækst og baggrund

Johanne Luises far hed Christian Heinrich Pätges og var født 1777 i landsbyen Honnef i hertugdømmet Berg ved Rhinen. Han lærte bødker- og vinkyperprofessionen i den tyske by Linz am Rhein ved Rhinen og udvandrede for at undgå militærtjenesten til Danmark og nedsatte sig i begyndelsen af århundredet som vinhandler i København. Her gjorde han bekendtskab med Henriette Hartwig eller Hirschborn, hvis jødiske forfædre var kommet fra Holland til byen Friedberg ved Frankfurt, hvor Henriette blev født. Herfra flygtede hun i en meget ung alder med sin søster, kom til Hamborg, hvor hun kom i tjeneste hos et jødisk herskab, og fulgte det til København.

I sit ægteskab med Heinrich Pätges fødte hun ni børn, af hvilke Johanne, der kom til verden 22. november 1812, var det næstyngste. Under Københavns bombardement (1807) mistede familien alt, hvad den ejede, og levede i en årrække under de trangeste kår, trods den energiske husmoders ihærdige bestræbelser for at holde sammen på stumperne. Hun drev værtshus og havde middagsabonnement, bl.a. for officererne ved det 2. jyske regiment. Da det i 1816 fik garnison i Aalborg, flyttede hun med, og her modtog den lille Johanne sin første danseundervisning hos en af regimentets underofficerer, J.F. Zangenberg. Han gav hende, da familien fire år senere vendte tilbage til København, et anbefalingsbrev til solodanser Dahlén, og efter at have aflagt prøve blev hun optaget på teatrets danseskole.[2] Her kom hun snart til at høre blandt de fremmeligste; der blev komponeret et par små entreer for hende og en anden flink elev, den senere solodanserinde Andrea Marie Krætzmer, og de to unge piger fulgte med deres lærer P.J. Larcher på en kunstrejse til Lübeck og Hamborg.
1820'erne

Allerede inden disse rejser var Johanne Pätges taget i tjeneste af talescenen, som benyttede de mest opvakte danseelever til udførelsen af børneroller. 13. maj 1823 havde hun været det ene af Cathrina Juuls børn i Christian IV’s Dom, og aftenen efter spillede hun Giovanni i Adam Oehlenschlägers skuespil Correggio. I den nærmest følgende tid spillede hun bl.a. Fritz i Den lille Hyrdedreng, andet syn i Macbeth og Adonia i Salomons Dom. Ved Nielsens aftenunderholdning 8. januar 1826 fremsagde hun på tysk Castellis (sikkert Ignaz Franz Castelli) digt Lob der kleinen og gjorde så megen lykke, at Frydendahl sikrede sig hendes medvirken ved sit deklamatorium måneden efter (12. februar). Ved denne lejlighed gav hun sammen med Rosenkilde Poul Martin Møllers dialog Hans og Trine.

Den blev modtaget med stormende bifald, og Johan Ludvig Heiberg, som var tilstede, lod sig præsentere for den unge pige, takkede hende for hendes udførelse og skrev med det juvenile elskerpar som centrumsfigurer vaudevillen Aprilsnarrene, i hvilken jomfru Pätges spillede Trine Rar for første gang d. 22. april 1826. Ved sæsonens begyndelse var hun blevet elev ved teatret med 25 rigsdaler sølv i årlig gage, men efter den store succes med Aprilsnarrene blev hun udnævnt til ""dramatisk Elev"", hvorved hun blev fritaget for dansetjeneste og fik sin løn sat op til 100 rigsdaler om året. Fra nu af tog udviklingen af hendes lige så ejendommelige som smidige talent en fart, der satte hendes samtid i den største forbavselse og omgav hende med en konstant voksende beundring.

Johan Heiberg lagde i Et Æventyr i Rosenborg Have, De Uadskillelige og Prinsesse Isabella roller til rette for hende, Henrik Hertz byggede på hende til udførelsen af Julie i Flyttedagen, Johanne i Kærlighed og Politi, Marie i Arvingerne og Lotte i Amors Genistreger, Thomas Overskou beregnede rollen Esperance i sit skuespil Østergade og Vestergade på hende, og for det nye franske repertoire, særlig Augustin Eugène Scribes lystspil, kom hun i netop det rette øjeblik for at stemple dets udførelse med den rette stils præg; hun spillede Maria i Kærligheds Drømme, Constance i Braun & Comp., Fanny i Ustadighed og Kærlighed, Isabella i Gesandten, Agathe i Den fortræffelige Onkel, Emmeline i Den første Kærlighed, Georgina i Kvækeren og Danserinden og flere roller. Fruen i Tøpfers lille spøg Ser jer i Spejl må heller ikke glemmes, ligesom de større skikkelser hvormed hun gjorde det stærkeste indtryk: Preciosa i Wolffs og Webers lyriske drama, Julie i Shakespeares tragedie, Fenella i Den stumme og Agnete i Heibergs Elverhøj.
Johanne Pätges optages i ægteparret Wexschalls hjem 1829

Under denne blændende kunstneriske udvikling var der naturligvis også foregået en forandring i den unge skuespillerindes sociale stilling. Mens barndomshjemmet sank dybere og dybere ned i armod, mest på grund af faderens ligeglade energiløshed, åbnede den store og dannede verden sine døre for den beundrede kunstnerinde, hvis ungdom og interessante personlighed gav hendes spil forøget interesse og omgangen med hende en egen charme.

Kort efter Aprilsnarrenes opførelse havde Heiberg præsenteret hende hos sin moder, fru Gyllembourg, og i den lige så fintdannede som elegante kreds, der samledes hos søkadetakademiets chef, Shakespeares oversætter, kommandør Peter Frederik Wulff, blev hun en velset og feteret gæst. Den unge piges naturlige takt erstattede hendes mangel på selskabelig opdragelse, hun fandt instinktivt den rette holdning og udtryksmåde og blev, trods sin beskedne tilbageholdenhed og sin enkle påklædning, genstand for manges hyldest, og nogles sværmeriske tilbedelse.

Fattigdommen og ufreden i hjemmet stod i en grel modsætning til dette lette liv på samfundets højder og fantasiens lyse verden på scenen, så meget mere som også andre og vanskeligere forhold tyngede den unge pige. En 13 år ældre mand, Joh. Gebhard Harboe, assistent ved det kongelige klædeoplag, havde ved et tilfælde gjort hendes bekendtskab i hendes tidlige barndom, taget sig af hendes undervisning og efterhånden forblindet sig i en heftig forelskelse, som, da han mente at kunne få forældrenes samtykke, fik ham til at optræde som en slags skinsyg mentor for hende. Han bevogtede hendes handlinger, plagede hende med sin mistanke og sine mistydninger og forsøgte samtidig at vinde hende ved de oprigtigste hengivenhedsbeviser. Samtidig led han selv ved at se hende inddraget i de større og rigere kredse, hvortil hans indflydelse ikke strakte sig, og gjorde for hende, som det andet offer for dette uklare forhold, den hjemlige tilværelse til en lidelse.

I denne ulige situation kom der til hende som en stor og uventet lykke: hendes faderlige ven i teaterstyrelsen, Jonas Collin, tilbød hende optagelse i ægteparret Wexschalls hjem på teatrets regning. Nytårsdag 1829 flyttede hun til dette kunstnerhus – kun rundt om hjørnet, fra Vingårdsstræde til Laksegade, men alligevel ind i en anden verden. Den store skuespillerinde Anna Wexschall var et elskeligt menneske, som tog sig af sin myndling med moderlig ømhed og den dannede kvindes forstand på hendes tarv. Violinisten Frederik Thorkildsen Wexschall var virtuos på sit instrument, en gennemmusikalsk personlighed og en livfuld natur med stor sans for humor og komik; i deres hjem samledes en munter og opvakt kreds af forfattere, kunstnere og åndfuldt interesserede mennesker.

Under disse forhold brød den så længe kuede livsglæde med dobbelt magt frem hos den unge pige, og hendes væsen undergik en fuldstændig forvandling. Beskeden om, at hendes lidenskabelige tilbeder Harboe havde taget sig af dage, eftersøgt af politiet som mistænkt for underslæb, kastede kun en forbigående skygge over hendes tilværelse: den var jo på samme tid budskab om ophøret af et knugende tryk. Med kunstnerparret Wexschall, Nielsen og nogle andre af teatrets kunstnere gæstede hun i sommeren 1829 Christiania, hvor hun fik det mest levende bifald. Under opholdet her erfarede hun også, at hun 18. juli var blevet udnævnt til kongelig skuespillerinde med 300 rigsdaler i årlig gage.
Giftermålet med Heiberg 1831

Af hendes mange tilbedere havde adskillige haft frierhandskerne på. Heiberg havde bejlet til hende, men fået et skånsomt afslag; ligeledes hans ven, den ædle og åndfulde dr. Nicolai Christian Møhl. Hos Wexschalls fortalte man hende, at lige børn leger bedst, og rådede hende til at forlove sig med en skuespiller. Den unge Christoffer Hvid, som havde debuteret i marts 1829, kom meget i huset, og hans kurmageri blev støttet af dets værtinde. Under denne daglige påvirkning kom forlovelsen omsider i stand, men selv om han var en dannet og nobel personlighed, gik det snart op for hende, at hun havde begået et misgreb, og hun led meget derunder.

Imidlertid gik det Wexschallske ægteskab sin opløsning i møde, og Johanne Pätges måtte se sig om efter et andet hjem. Fru Gyllembourg tilbød hende en plads i sit, og udsigten til jævnligt at se og tale med Heiberg var vel ikke det mindste af de motiver, der fik hende til at modtage det venlige tilbud. Han vedblev at have den største plads i hendes beundring og, uden at det altid stod klart for hende, også i hendes hjerte; hans usvækkede virken for hendes vel, hans uforandrede finhed og ridderlighed i samværet med hende afsatte et stærkere og stærkere indtryk af dyb hengivenhed. Under opholdet hos fru Gyllembourg blev forbindelsen med Hvid løsnet og opløst, stilfærdigt og harmonisk fra begge sider, og lige så stilfærdigt foregik der mellem Johanne Pätges og Heiberg en tilnærmelse, der umærkelig gled over til en fast pagt imellem dem – en forlovelse, som de ikke meddelte til noget menneske, end ikke til fru Gyllembourg.

Først sommeren efter blev fru Gyllembourg, gamle P.A. Heiberg i Paris og Johannes forældre indviet i hemmeligheden, og 31. juli 1831 fandt vielsen sted i Slangerup Kirke, forrettet af Heibergs gamle lærer pastor P. Hansen. Hvedebrødsdagene tilbragtes i Lyngby, og ved teaterprøvernes begyndelse flyttede de nygifte til deres hjem på Christianshavn, i Brogade nr. 3, hvor fru Gyllembourg sluttede sig til den unge husholdning.
De mange roller 1831-56

Den 19-årige fru Heiberg fortsatte den glimrende udvikling, som frøken Pätges havde begyndt, og hendes navn blev under en lang kunstnerbane det berømteste på den danske scene. Som barn og ung pige havde hun fejret triumfer i roller, der fordrede barnlig uskyld, fin komisk attitude og ungdommelig livsglæde; til dem føjede hun nu, påvirket af urbane omgangsformer og modnet af den høje intelligens, der omgav hende, sit store repertoire af det franske konversationsstykkes elegante, åndfulde damer, men tillige en række kvindelige karakterer af stærkt følelsesliv og lidenskabelig sindsbevægethed.

Af de omkring 180 nye roller, hun spillede i tiden fra september 1831 til juni 1856, hvor hendes teaterliv foreløbig blev afbrudt, fremhæves i kronologisk orden: Prinsesse Eboli i Schillers Don Carlos, Lise i Køge Huskors af Heiberg, Grevinde Clara Villier i Et Fejltrin og Camilla i Frierens Besøg af Scribe, Juliette i De danske i Paris af Heiberg, Christine i Dronningen på 16 År af Jean-François Bayard, Lady Teazle i Bagtalelsens Skole af Richard Brinsley Sheridan, titelrollen i Donna Diana af Agustín Moreto y Cavana, Susanne i Figaros Giftermål af Beaumarchais, Marie i Alferne af Heiberg, Delphine i Advokatens Kone af Mélésville, Petrine i Den eneste Fejl og Petrea i Debatten i Politivennen af Hertz, Charlotte i Guldkorset af Mélésville, Antonie i Sparekassen af Hertz, Sophie i Nej af Heiberg, Fru Vertpré i Enkens Mand af Dumas, Ragnhild i Svend Dyrings Hus af Hertz, hertuginden af Langeais i Frieren og hans Ven af Jacques-François Ancelot, Preciosa i Farinelli af de Forge m.fl., Nancy Hardcastle i Fejltagelserne af Oliver Goldsmith, Rosaura i Livet en Drøm af Calderón, Ernestine i Kærligheds Drømme af Scribe, Zoë i Kammeraterne af Scribe, Cæcilie i Mulatten af H.C. Andersen, den kvindelige titelrolle i Dorotea og Gomez Arias af Calderon, Anna i Syvsoverdag af Heiberg, Helene i Svanehammen og Louise i Indkvarteringen af Hertz, Abigael i Et Glas Vand og Aline i En Lænke af Scribe, titelrollen i Dina af Oehlenschläger, Parthenia i Ørkenens Søn af Friedrich Halm, titelrollen i Amanda af Hertz, Denise i Møllen i Marly af Mélésville, Jolanthe i Kong Renes Datter af Hertz, Maritana i Don Cæsar de Bazan af Adolphe d'Ennery, Judita i Valgerda af Heiberg, Rose i Fruentimmerskolen af Molière, titelrollen i Viola af Shakespeare, Karine i Trolddom af Peder Vilhelm Jacobsen, titelrollen i Ninon af Hertz, Emilie i Hr. og Fru Møller i Frederik Ludvig Høedts bearbejdelse af Bayards lystspil, titelrollen i Tonietta af Hertz, Myrrha i Sardanapal af Byron, Marguerite i Dronning Marguerites Noveller og grevinde d’Autreval i Kvindens Våben af Scribe og Ernest Legouvé, titelrollen i Ruth af Athalia Schwartz, Fiorella i Den yngste af Hertz, Hanna i Tilfældet har Ret af Carlo Goldoni.
Et omfattende repertoire

Dette repertoire omfatter så at sige hele skalaen af kvindelige karakterer og menneskelige sindsretninger – fra Ragnhilds dæmoniske lidenskab og grevinde Villiers fortvivlelse (Et Fejltrin) over verdensdamens sikre selvbevidsthed og spillende vid til den pureste uskyldigheds uberørte væsen i skikkelser som Molières Agnes, Hertz’ Amanda og Heibergs Marie (i Alferne).

Barnet Johanne begyndte med fremstillingen af ingenuer, hvis alder og udvikling passede med dets egen, men heller ikke den unge kvinde glemte det pålidelige tonefald og den ægte naivitet, der skal præge jomfrueligheden hos en Antonie i Sparekassen eller en Petrine i Den eneste Fejl. Og mens det unge talent allerede åbenbarede sin sjældne dybde i en rolle som Shakespeares Julie, voksede dets udtryk i årenes løb for den flammende kærlighed, den dybe lidenskab og den håbløse fortvivlelse, på samme tid som den selskabelige konversations åndfulde replik og spillende skæmten beherskedes med den mest fuldendte kunst. At Scribes, og det nyere franske lystspils, indtrædelse i det danske repertoire faldt sammen med tilstedeværelsen af et så rigt og mangfoldigt, på én gang så frodigt voksende og så sikkert behersket fremstillingstalent som fru Heibergs, blev af uberegnelig betydning for arten af teatrets kunst i en lang årrække og hævede, hvad udførelsen angår, nationalscenen op i rang med udlandets bedste.

Men endnu større betydning for åndslivet fik det andet sammentræf; at den fremblomstrende nationale skuespildigtning kunne regne med en så fint forstående og så fantasifuldt opfindende kunstnerpersonlighed som hendes. Hun virkede inspirerende på digterne og derigennem frugtbargørende på litteraturen. Hendes ægtefælle, der med Aprilsnarrene havde gjort hende ""sin første Kærlighedserklæring"", modtog fra indtrykket af hendes talent den ene impuls efter den anden, og for Hertz var hun ligefrem den tilskyndende genius, hvis væsen han har belyst fra de forskelligste sider i det rigt vekslende galleri af kvindelige naturer, som hans dramatiske digtning indeholder.

Kun til to af vore klassikere stod hendes kunst i et løsere forhold. I det holbergske repertoire var hun en sjælden gæst, skønt hendes lune ingenlunde behøvede at nægte sig det bredere udtryk, hvor et sådant var påkrævet; hun havde i lang tid lyst til at overtage Leonorerne og forsøge på at give den holbergske elskerinde en noget stærkere karakteriseret personlighed, end hun sædvanligvis har, men hendes ønske blev uopfyldt. Derimod genfødte hun så at sige et par andre Holberg-roller og hævede dem fra oversete eller vragede opgaver til fremstillinger af den mest fængslende interesse: 1831 den stumme Engelke Hattemagers i Barselstuen og 1850 Lucretia i Den vægelsindede. De store linjer i Oehlenschlägers tragiske patos, det lidet sammensatte i hans karakterskildring fandt ikke genklang i fru Heibergs kunstneriske natur. Hun indrømmede selv, at hun ligesom manglede ballast til at føre sådanne oldnordiske ""snekker"" i havn. Selvfølgelig var hun en og anden gang med i Oehlenschlägers dramaer, eftersom han også beherskede det tragiske repertoire: Bertha i Carl den Store, Dæmonen i Sokrates, Tym i Knud den Store; men først da Oehlenschläger for hendes – og sin egen – skyld, for at tage hendes altovervindende talent også i sin digtnings tjeneste, skrev Dina, vandt han derved en triumf og skaffede sit drama en fremgang på de skrå brædder, som intet af hans andre skuespil kunne opvise magen til.

Det var efter fru Heibergs syvende udførelse af denne rolle – 17. november 1842 – at begejstrede tilskuere spændte sig for hendes vogn og trak hende fra teatret hjem til hendes bolig i Bredgade, hvor der fem dage efter, på hendes 30 års fødselsdag, blev bragt hende et fakkeltog af studenter og afsunget en henrivende notturno af Hertz, i hvilken hun hilstes som den, der lig ""Titania på Tronen til Sandhed hæver Illusionen"".
Udlandsrejser

Hvad en mand som J.L. Heiberg i intellektuel henseende måtte være for en kvinde som sin hustru, behøver ingen nærmere påvisning. Ikke mindst blev hun påvirket af den omgangskreds, som fik lov til at samles i dette eksklusive hjem, om det fokus der udgjordes af ægteparret og fru Gyllembourg. Her var i de tidligere dage Poul Møller, Weyse, H.C. Ørsted, Andræ og Tscherning regelmæssige gæster, senere Martensen, Madvig og Hall.

Fra den første til den sidste tid var Henrik Hertz, den med Heibergs åndsretning nærmest beslægtede digternatur, husets trofaste ven. Hans yndefulde Hirschholm-digte maler det sommerlige samliv mellem ham og det heibergske trekløver. Hvor langt deres åndelige baner end strakte sig, var Heibergerne dog overvejende hjemmemennesker. Fremmed skuespilkunst havde fru Heiberg kun set lidt af. Med sin mand besøgte hun 1836 Paris, levede der meget sammen med gamle P.A. Heiberg og vandt hans fortrolighed. Hun så, hvad der var at se af komedie i sommertiden, og beundrede den allerede da aldrende mile. Marts 1839 besøgte hun for sit helbreds skyld Emsen. På denne rejse gjorde hun bekendtskab med den store københavnske købmand Th. Suhr, hvis landsted Sølyst blev hendes og hendes mands sommerhjem i mange år. I 1852 gæstede hun Stockholm, og i 1854 gennemgik hun en badekur i Marienbad for at overvinde følgerne af en langvarig og livsfarlig sygdom, som havde holdt hende borte fra teatret i størstedelen af sæsonen 1852-53.

Hvis fru Heiberg i løbet af sit teaterliv havde været omgiven af en hyldest, som næsten ikke kendte grænser, så viste det sig om muligt endnu tydeligere under hendes sygdom, hvilken enestående plads hun indtog i nationens eller i hvert fald hovedstadens bevidsthed. Der blev dagligt udsendt bulletiner om hendes tilstand, som om hun havde været en fyrstelig person, og da hun igen optrådte 30. marts i den lille vaudeville En Sommeraften – hvis anonyme forfatter var hende selv – blev hun genstand for ovationer, hvis lige skuespilhuset aldrig havde set.
Orlov efter Heibergs fratræden 1856

Hun havde i begyndelsen af 1850'erne været ikke så lidt oprevet over de stridigheder, som herskede ved teatret under hendes mands direktorat, og især i den sæson, da konkurrencen fra de udvandrede gjorde forholdene ekstra vanskelige, havde hun med en forbavsende kraftanstrengelse båret så at sige hele repertoiret. Da Heiberg tog sin afsked 1856, fik hun – efter at hun 20. juni for syvende gang havde spillet Mamsel Hanna i Tilfældet har Ret – orlov for størstedelen af den følgende sæson og rejste til udlandet sammen med sin mand. 18. april 1857 optrådte hun på ny som Ninon, modtagen med stormende hyldest af det tæt besatte hus; men hun fandt snart samarbejdet med den nye konstituerede direktør (Christensen) umuligt og søgte 16. oktober 1857 sin afsked. Kultusministeriet (Hall) prøvede ved forhandlinger at rokke hendes beslutning, men den stod fast, og 3. Marts 1858 modtog hun sin afskedigelse med pension. Otte dage senere sagde hun publikum og sine kunstfæller farvel i en varm henvendelse, som blev indrykket i bladene.
Illustreret Tidende var på pletten, da fru Heiberg gjorde comeback i 1859.
Tilbage på scenen 1859-64

Fru Heibergs teaterbane var dog ikke afsluttet. Da Frederik Ferdinand Tillisch i juni 1859 var blevet teaterchef, bestemte hun sig for at give efter for kultusminister Monrads indtrængende anmodninger om at vende tilbage til scenen, og 5. oktober optrådte hun på ny som Lady Teazle i Bagtalelsens Skole, overvældet med blomster og hilst med uendelig jubel. Indtil udgangen af sæsonen 1863-64 udførte hun af mere betydningsfulde nye roller Lady Macbeth, Marie Stuart i Schillers tragedie, fru Thompson i En Kurmethode af Hertz og Thusnelda i Fægteren fra Ravenna af Halm. Hendes sidste optræden fandt sted 2. juni 1864 som Elisabeth Munk i Elverhøj. Under Linde-Berners direktion overtog hun 1867 sceneinstruktionen og satte i de syv år, hvor hun havde denne post, adskillige store og vanskelige stykker i scene, deriblandt Bjørnstjerne Bjørnsons Maria Stuart, Henrik Ibsens Kongsæmnerne og De unges Forbund, Heibergs Syvsoverdag og flere andre.
Helbredsrejser til Schweiz og Norge

Fru Heiberg, der efter sin mands død (25. august 1860) havde adopteret tre forældreløse pigebørn, rejste i foråret 1874 med disse til Schweiz og Italien. En del sygdom hjemsøgte hende på denne rejse, men hun kom dog styrket tilbage og bevarede fra nu af og til højt op i årene et bemærkelsesværdigt godt helbred, som hun styrkede ved årlige rejser til norske og svenske badesteder. Især i Norge var hun en jævnlig gæst, kendt som få andre danskere, og hun befandt sig vel i den skønne natur og blandt en befolkning, hvis ""Saltvandspræg"" tiltalte hende. Sin sidste sommer tilbragte hun i Hornbæk og døde efter nogen tids svagelighed i København 21. december 1890. 4. januar gav teatret en mindefest for hende; til Fantasus’ rolle i Syvsoverdag havde Carl Ploug som prolog og epilog knyttet de ord, der fremhævede den afdødes betydning for den danske scene.
Otto Bache, scene fra Abekatten med Rosenkilde og Sødring i døråbningen. Skitse til udsmykning af Det kongelige Teater.
Fru Heiberg som forfatter

Det er dog ikke med scenearbejdet alene, at hendes navn er fast forbundet. Også i litteraturen har fru Heiberg sat sig spor. Halvt for spøg betrådte hun journalistikkens bane, da hun 1844 skrev En Modeartikel i sin mands Intelligensblade, og endnu samme år leverede hun, ligeledes under anonymitetens strengeste skjul, en anmeldelse af Barselstuens opførelse til Fædrelandet, året efter en rosende fremhævelse af Christen Martin Foersoms spil i Debatten i Politivennen.

Tanken om dramatisk produktion vågnede hos hende, da hun på sin opfordring til Heiberg om at skrive et nyt skuespil fik svaret: ""Skriv selv!"" Denne tilskyndelse modnede hos hende, langsomt og besindigt, et par lystspilideer, som var udsprunget af de person- og naturiagttagelser, som hun jævnligt havde lejlighed til at anstille. De to småstykker En Søndag på Amager (opført 1848) og Abekatten (opført 1849), hvis musik var komponeret af forfatterinden selv, stempledes af strenge dommere, der fandt deres idylliske stemning alt for sødladen, som ""Duftvaudeviller"", men vandt – med fru Heiberg, Michael Rosing Wiehe, Christen Niemann Rosenkilde, Joachim Ludvig Phister og Julie Weber Sødring i hovedrollerne – en lige så afgjort som vedvarende tilslutning hos det store publikum. De er tilsammen blevet opført 231 gange på Det Kongelige Teater og derudover 122 gange på andre københavnske teatre.

Den tidligere nævnte vaudeville En Sommeraften er derimod kun spillet otte gange. Den fine karakteristik af fru Gyllembourg, der indleder anden udgave af de samlede Hverdagshistorier (1866), skyldes uden tvivl også fru Heibergs pen, og 1882 udgav hun den opsigtvækkende, bog Peter Andreas Heiberg og Thomasine Gyllembourg, en Beretning, støttet på efterladte Breve som udkom i flere oplag.

Allerede 1855 var hun begyndt at skrive på sine erindringer, og mange år inden hendes død lå det voluminøse manuskript færdigt. Hun ønskede dog ikke selv at opleve dets offentliggørelse, og først 1891 udgav rigsarkivar A.D. Jørgensen de to første bind, og året efter de to sidste, af Et Liv, genoplevet i Erindringen. Få skrifter er i Danmark blevet imødeset med så megen forventning og læst med så stor ivrighed, og endnu færre har vakt så megen debat. Dette står nu som et memoire-værk, som ville være bemærkelsesværdigt i enhver litteratur og i lange tider vil bevare en fremragende plads, på grund af fortællerindens interessante livsløb, hendes skildring af de betydelige mænd og kvinder, hun har stået nær, og hendes ræsonnementer om den kunst, hun øvede som en af sin samtids ypperste skuespillerinder.

Hun fik, som den første kvinde, Fortjenstmedaljen i guld i 1882.[1]
Trivia

    Johanne Luise Heiberg var fra 10. marts 1997 til 19. oktober 2010 portrætteret på en dansk pengeseddel, 200 kroner.
    Hendes vaudeville En Søndag paa Amager blev i 1941 filmatiseret af Emanuel Gregers efter manuskript af Arvid Müller",Kvinde
Mathilde Fibiger,"Mathilde Lucie Fibiger (13. december 1830 i København – 17. juni 1872 i Aarhus) var en dansk forfatterinde, der i sin debutroman Clara Raphael fremsatte banebrydende tanker om kvindens frigørelse og hendes begrænsede muligheder for uddannelse, udvikling og uafhængighed.
Familie og opvækst

Datter af Margrethe Cecilia Nielsen Aasen (1794-1844) og Officer og militærforfatter Johan Adolph Fibiger (31.5.1791 på Snoghøj Færgegård-26.8.1851 i København). Mathilde er født som den yngste af ni børn og voksede op i et hjem præget af litterære, politiske og nationale interesser[1].
Mathilde Fibiger som ung Foto: Thora Hallager Fra Det Kongelige Bibliotek
Arbejdsliv

Mathilde boede i en periode i København sammen med sin søster forfatteren Ilia Fibiger. De underviste, malede porcelæn og syede skjorter for at tjene penge. I sommeren 1852 boede hun nogle måneder på Rønnebæksholm ved Næstved hos Marie Toft og N.F.S. Grundtvig, hvor hun skrev sin anden roman. I 1856 fik hun tilkendt en årlig understøttelse på 80 rigsdaler af enkedronning Caroline Amalie, og med den i hånden kunne hun føre sin egen husholdning som syerske og oversætter fra tysk. Finansminister C.E. Fenger hjalp hende til at få en uddannelse som telegrafist, hvorefter hun blev ansat i 1866 ved Den Danske Statstelegraf som den første kvindelige tjenestemand. Hun arbejdede først som telegrafist i fire år i Helsingør, var dernæst stationsbestyrer i Nysted og endte til sidst i Aarhus.[1]
Forfatterskab

Clara Raphael, Tolv Breve skildrer livet for en ung kvinde, der arbejder som guvernante i provinsen. Hendes ideer om hendes selvstændighed passer ikke lokalbefolkningen, og hun beslutter sig til at gøre Damernes Emancipation til sit livsmål. Der er klare paralleller mellem bogen og Mathilde Fibigers eget liv. Bogen udkom omkring jul 1850 (på titelbladet: 1851). Hun var 20 år. Den havde forord af ingen ringere end Johan Ludvig Heiberg).

Set i lyset af den omvæltning, det danske samfund oplevede i 1848-50, var bogens ideer for vidtgående for mange, og den livlige debat, der fulgte i løbet af 1851, fik navnet Clara Raphaelfejden. Selv de negative anmeldere anerkendte Fibigers litterære talent, og selv om forbindelsen til Heiberg blev afbrudt, og Heiberg aldrig forsvarede Fibiger, skaffede bogen hende kontakt med Hans Egede Schack og Meïr Aron Goldschmidt. De havde kritiseret bogen sønderlemmende. Og med N.F.S. Grundtvig, som havde hilst den velkommen som ægte dansk og ægte menneskelig. Mathilde Fibiger bidrog til fejden med to skrifter: et forklarende skrift om kvindefrigørelsen og en novelle, som viste forskellene på de to køns vilkår.

I sine senere bøger En Skizze efter det virkelige Liv (1853), og Minona (1854) tager Fibiger livtag med sin ungdoms radikalitet. Væsentligst er Minona, som med sin komplicerede og højt opspændte incesthistorie er hendes betydeligste litterære værk. Romanen var ingen skandalesucces, kun skandale. Fibigers skønlitterære forfatterskab blev aldrig fortsat.
Kvindesagen

Fibigers debutroman, Clara Raphael, havde stor indflydelse på kvindebevægelsen, og derfor regnes hun ofte som Danmarks første kvindesagsforkæmper. Hun blev derfor inviteret til at være medlem af Dansk Kvindesamfund fra dets stiftelse i 1871. Dansk Kvindesamfunds Mathildeprisen er opkaldt efter hende. Den blev oprettet i 1970 og gives til kvinder, mænd, organisationer, virksomheder og andre, der på afgørende måde arbejder for gennemførelsen af den fulde retslige og faktiske ligestilling mellem kvinder og mænd.[1] ",Kvinde
Elisabeth Jerichau Baumann,"Elisabeth Maria Anna Jerichau Baumann (født 27. november 1818 i Warszawa[1][note 1], død 11. juli 1881 i København) kaldet Lisinka[2], var polsk/tysk-dansk[3]kunstmaler og forfatter. Jerichau Baumann blev født i Polen som datter af en tysk fabrikant og var fra 1849 bosat i Danmark.
Liv

Elisabeth Baumann blev født i Żoliborz, en forstad til Warszawa, som datter af kortfabrikant Philip Adolph Baumann (1776-1863) fra Prenzlau i preussisk Pommern og Johanne Frederikke Reyer-Mańska (1790-1854) fra Danzig (Gdańsk) i Pommern.[4]

Fra 1838 til 1845 var hun i Düsseldorf for at studere kunst. Düsseldorf var et af de mest indflydelsesrige europæiske kunstcentre. Selv om kunstakademiet ikke tillod optagelse af kvinder, lykkedes det hende at skabe kontakt med andre malere i byen og derved opnå oplæring. I 1842 malede hun Den Hellige Cecilie der spiller på orgelet, som blev udstillet på hotel Dresden i 1843 i Poznań, Polen.[5] 1844 offentliggjorde hun således to malerier inspireret af den polske opstand mod russerne i 1830: En polsk familie på ruinerne af et nedbrændt hus og Polsk bondekone flygtende med sine børn. Motiverne indskriver sig i den socialkritiske tradition, der var udbredt i Düsseldorf.

Året efter flyttede hun som 25-årig alene til Rom. Her indgik hun i den store tyske kunstnerkoloni, hvor også den danske billedhugger Jens Adolf Jerichau havde sin gang. De to fattede snart sympati for hinanden og blev forlovet anden juledag samme år og gift 19. februar det følgende år. Nu tilføjede hun mellemnavnet Jerichau til sin navn. Hun lærte sig hurtigt dansk idet hun rejste alene til København i 1848, men det var først i 1849, efter at Jens Adolf Jerichau var blevet udnævnt til professor i billedhuggerkunst ved det Det Kongelige Danske Kunstakademi, at parret tog permanent ophold i Danmark. Hun fødte fra 1846 til 1861 ni børn, heriblandt malerne Holger H. og Harald Jerichau. Ægteskabet var ukonventionelt, idet parret tilbragte længere perioder adskilt eller sammen på rejse i udlandet.

I 1858 blev kunstneren tildelt udstillingsmedaljen på Charlottenborg (også kaldet Thorvaldsen Medaljen) for maleriet Husandagt (findes i flere versioner) og i 1861 blev hun medlem af Kunstakademiet i København, mens hun i 1880 blev udenlandsk medlem af Konstakademien i Stockholm.[6]

Elisabeth Jerichau Baumann døde den 11. juli 1881 og ligger begravet på Solbjerg Parkkirkegård (3. Afdeling, Litra A-B Familiegravstederne, nr. 52) på Frederiksberg.
Maleriet
I Danmark
Elisabeth Jerichau Baumann, Moder Danmark[7] eller Danmark[8], 1851, Ny Carlsberg Glyptotek.

Jerichau Baumann blev ikke vel modtaget af dansk kulturliv, som var mere optaget af en videreførelse af arven fra den danske guldalder som udtrykt ved C.W. Eckersberg og N.L. Høyen.[9] Hun lod sig dog ikke afskrække og prøvede at tilpasse sig og finde motiver, der kunne appellere til et dansk publikum, hvilket et par år efter ankomsten til København fik hende til at skildre Danmark (1851), en allegori over sit nye hjemland, der netop var gået sejrrig ud af Treårskrigen.

Jerichau Baumann blev ansporet til dette maleri af sin mand i et brev 30. juli 1850, sammen sørgede de over oberst Frederik Læssøe, bror til Jens Adolf Jerichaus ungdomsven Thorald Læssøe, der var faldet under Slaget ved Isted.[10] Det forestiller en blond kvinde, der skrider gennem en moden kornmark bærende på et dannebrog og et sværd. Maleriet, der nu er på Ny Carlsberg Glyptoteket, fik en stor folkelig gennemslagskraft i eftertiden[11], men i datiden havde hun mere succes med genremalerier og portrætmalerier af kendte danskere.

Hun portrætterede bl.a. politikeren Orla Lehmann (Det Nationalhistoriske Museum på Frederiksborg Slot), Johanne Luise Heiberg og H.C. Andersen, lige som hun malede adskillige billeder af dronning Louise af Hessen og hendes døtre (Amalienborgmuseet), som fortsatte med at korrespondere med hende. Men på trods af den royale velvillighed vedblev den danske kunstverden at være forbeholden, og det var ikke før 1867, at Statens Museum for Kunst erhvervede et af hendes malerier, En såret dansk kriger.

Det vedblev med at være det eneste af hendes malerier, der blev udstillet her. Ud over portrætmalerier af H.C. Andersen malede Elisabeth også flere havfruemalerier – det første, fra 1863, forærede hun til H.C. Andersen i 1868. Som tak skrev han et digt til hende:
„ 	

Du raader over Farvernes Pragt!
Du Sjæl har i Havfruens Øjne lagt:
Et Blink fra Dig selv, fra Aandens Magt!
Min Tak her i fattige Ord er sagt.''
	“
  	
— H.C. Andersen
I Europa
Elisabeth Jerichau Baumann, En såret dansk kriger, 1865, Statens Museum for Kunst.

Elisabeth Jerichau Baumanns manglende gennemslagskraft i Danmark stod i kontrast til hendes succes uden for landet. Hun var vellidt i Frankrig, hvor hun opholdt sig i foråret 1860 og 1861, mens hun to gange var repræsenteret på Verdensudstillingen i Paris, i 1855 og i 1867.

Til sammenligning indtog London dog en særstilling, da hun her havde mere ti længerevarende ophold, hvor hun bl.a. udstillede på Royal Academy, var repræsenteret på det kommercielle the French Gallery og deltog i verdensudstillingen i 1862.[12]

Under sit første besøg i 1852 udstillede hun nogle af sine malerier på et privatejet galleri, hvorefter dronning Victoria inviterede hende til at udstille sine kunstværker på Buckingham Palace. Blandt malerierne var et portræt af den internationalt kendte digter H.C. Andersen fra 1850 og derudover erhvervede dronning Victoria et maleri af en islandsk kvinde, i dag kendt som The Norwegian Widow Arkiveret 24. september 2015 hos Wayback Machine (findes i Royal Collection). Frem til midten af 1870'erne rejste Jerichau Baumann til London, hvor hun fik skabt sig et navn og gennem hårdt arbejde fik etableret en kundekreds.[13]
I tyrkiske haremmer
Elisabeth Jerichau Baumann, En egyptisk fellahkvinde med sit barn, 1878, Statens Museum for Kunst.
Elisabeth Jerichau Baumann, En ægyptisk pottesælgerske ved Gizeh, mellem 1876 og 1878, Statens Museum for Kunst

I perioden 1869-1870 var hun på længerevarende rejser i områderne langs det østlige Middelhav og i Mellemøsten, en rejseaktivitet hun gentog i 1874-1875, denne gang sammen med sin søn Harald. Som kvinde fik hun for europæiske kunstnere en helt exceptionel adgang til de tyrkiske haremmer, og hun kunne således male haremsscener ud fra personlige observationer, mens de fleste andre samtidige kunstnere byggede deres kompositioner udelukkende ud fra fantasien.

Tyrkiske haremsscener var et yndet motiv i tiden, men på trods af hendes mere realistiske og personlige erfaringer og observationer, lykkedes det hende ikke at ændre stort på den måde, motivet traditionelt var blevet fremstillet på, idet motiverne i højere grad tilpasser sig til det mondæne kunstmarkeds præferencer.[14]

I 1869 fik Jerichau Baumann adgang til haremmet tilhørende Mustafa Fazil Paşa, godt hjulpet på vej af sine danske royale kontakter. Hun medbragte her et introduktionsbrev fra prinsesse Alexandra af Danmark, som var prinsesse af Wales. Prinsessen havde selv besøgt det Osmanniske rige sammen med sin mand og kommende konge af Storbritannien Edward tidligere samme år og havde af samme grund en stor indflydelse. Men også Mustafas progressive og fremsynede indstilling og interesse for vestlige former for regeringsførelse og modernisering hjalp Baumann med sit forehavende. Hun blev guidet gennem haremmet af Mustafas datter Nazlı og skrev hjem til sin mand og børn om oplevelsen: ""I går blev jeg forelsket i en smuk tyrkisk prinsesse.""

Hendes arbejde fra denne periode er dekorativt og ofte sentimentalt, men med en fin sans for farver og lys. Sensualiteten i visse af malerierne blev stadig anset for tabu i dele af Europa, og den officielle danske kunstverden prøvede at holde malerierne væk fra offentligheden. Indtil for nylig blev hendes malerier gemt væk i museernes magasiner. De erotiske elementer i mange af hendes mands skulpturer har antagelig hjulpet hende til at se stort på den danske kunstverdens provinsialisme, på trods af de åbenlyse sociale bånd en kvinde levede under i tidens samfund.
En familie af kunstnere
Elisabeth Jerichau-Baumann : H. C. Andersen læser eventyret Englen for Baumanns datter Louise, der er sløj, samt nogle andre af hendes børn, 1862

Af Jens og Elisabeth Jerichaus ni børn døde de to som små. Af de syv andre blev adskillige kompetente malere, herunder

    Harald Jerichau, som dog døde ung af malaria og tyfus i 1878; og
    Holger, som primært beskæftigede sig med den impressionistiske stilgenre. Hans landskabsmalerier fandt en mæcen i den russiske zarfamilie Romanov, hvorigennem han kunne skaffe midler til udenlandsrejser. Han blev beskrevet som ”en ægte visionær og talentfuld kunstner” af samtidige kunstkritikere og havde mange succesfulde udstillinger, men som sin bror døde han ung, i en alder af 39.

Efter Haralds død skrev Elisabeth Jerichau Baumann mindeskriftet Til Erindring om Harald Jerichau (1879)[15] og siden erindringsværket Brogede Rejsebilleder (1881). Denne bog udkom posthumt og er illustreret med talrige værker af Harald Jerichau og Elisabeth Baumann.

Ligeledes blev flere af Jens og Elisabeth Jerichaus børnebørn talentfulde kunstnere som Jens Adolf Jerichau, som var en Danmarks mest talentfulde modernistiske malere. ",Kvinde
Dorothea af Brandenburg,"Dorothea af Brandenburg (født ca. 1430 i Brandenburg, død 10. november 1495 i Kalundborg) var en dansk, svensk og norsk dronning. Hun var datter af markgreve Johan af Brandenburg-Kulmbach og var gift med først kong Christoffer af Bayern og efter hans død med kong Christian 1.

Dorothea fungerede i flere omgange som rigsforstander i sin mands fravær og spillede en betydelig politisk rolle som til eksempel ved oprettelsen af Københavns Universitet, også efter Christian 1.'s død i 1481. Hun var mor til kongerne Hans og Frederik 1.
Liv og virke
Fødsel og familie

Dorothea blev født i 1430 eller 1431 i Brandenburg som den yngste datter af markgreve Johan af Brandenburg-Kulmbach (kaldet Johan Alkymisten) i hans ægteskab med Barbara af Sachsen-Wittenberg. Hun havde to ældre søstre: Barbara, der blev markgrevinde af Mantua, og Elisabeth, der blev hertuginde af Pommern. Dorotheas fader gav i 1437 afkald på sine rettigheder som førstefødt og tronfølger i Markgrevskabet Brandenburg. I stedet modtog han Huset Hohenzollerns besiddelser i Franken med residens i Kulmbach.
Første ægteskab

Dorothea blev gift den 12. september 1445 i København med Christoffer af Bayern, konge af Danmark, Sverige og Norge. Hun var da 15 år, han 28.[1] Den 14. september 1445 blev hun blev kronet som unionsdronning af de tre kongeriger i Vor Frue Kirke i København af ærkebiskoppen i Lund Tuve Nielsen Juul.[2]

Ved indgåelsen af ægteskabet udfærdigede Christoffer af Bayern et brev, i hvilket Dorothea fik lovning på store områder til sit enkeunderhold i tilfælde af, at ægtefællen skulle dø før hende, et såkaldt livgeding. Hvert af de tre riger, samt Bayern, skulle bidrage med en fjerdedel.[3] I Danmark modtog hun købstæderne Roskilde og Ringsted, samt slotslenene Haraldsborg og Skjoldenæs.[4] I Norge fik hun Jämtland og i Sverige Örebro slot med Närke og Värmland. I tilfælde af, at Dorothea ville flytte fra Norden efter Christoffers død, skulle hun udløses med 15.000 rhinske gylden, hvoraf hvert nordisk rige skulle betale en tredjedel hver.[5]

Ægteskabet, der var barnløst, varede kun i 2 ½ år, da Christoffer døde i 1448.[5] Med hans død tog Gormslinjen slut i den danske kongerække, der gik ret direkte tilbage til kong Gorm i Jelling 500 år tidligere. Tilbage var kun Erik af Pommern, der levede som sørøver på Gotland og var helt uaktuel som konge. Da riget stod uden nogen tronarving, blev Dorothea en central figur, idet hun vistnok fik tilbud af rigets stormænd om at vælge ægtemand mellem tre kandidater. Den mand ville så blive Danmarks næste konge. Dorothea valgte grev Christian af Oldenburg, og sådan kom det oldenborgske hus på Danmarks trone.[6]
Andet ægteskab
Christian 1. og dronning Dorothea.

Det danske rigsråd skulle herefter dels finde en ny konge, dels finde en løsning for den unge enke. Dorotheas slægtninge fulgte processen med stor opmærksomhed og viste interesse for et ægteskab med kong Kasimir 4. af Polen, der var ny på tronen og endnu ugift. Den lovning på enkeunderhold, hun havde fået ved indgåelsen af sit første ægteskab, kunne komme til at betyde udbetaling af en stor pengeerstatning for rigsrådet.[7]
En energisk dronning

Dorothea, som fra sin tidlige ungdom fremtræder som en ejendommelig energisk, selvsikker og fuldt udviklet personlighed, har uden tvivl forstået at handle på egen hånd. Hun har utvivlsomt været i overensstemmelse med hertug hertug Adolf af Sønderjylland, da denne foreslog grev Christian af Oldenburg til Danmarks konge og til hendes husbond. Trolovelsen siges at være sket samtidig med kongevalget 1448, men brylluppet fandt først sted i Vor Frue Kirke i København den 26. oktober 1449. Ved samme lejlighed fandt deres kroning som dansk kongepar sted. Dorothea fik nu Kalundborg med Samsø til livgeding i Danmark, samt Romerike i Norge. Hendes ægteskab med kong Christian var uden tvivl lykkeligt. Hun ragede vistnok i evner og karakterfasthed op over sin husbond, der indrømmede hende ikke ringe indflydelse på statssagerne.[7]

Dronning Dorothea viste sig at være i besiddelse af en handlekraftig karakter. Hun var interesseret i ægtefællens regeringsanliggender, og hun var dygtig til at administrere sit livgeding. Takket være hende kunne Kronen anvende hertugdømmernes indtægter til at indløse de mange pantsættelser, som forud var sket.[8] Selv opnåede hun at få Aalholm og Ravnsborg som pantelen, mens prins Hans erhvervede Næsbyhoved og Rugaard Len. Denne politik indebar, at adelens muligheder for at sætte sig på len derved blev svækket uden, at den kunne gøre noget for at forhindre det.[9] Dorothea førte en livlig brevveksling med sin søster, der var markgrevinde i Mantua i Italien. I 1469 skrev hun fx en detaljeret beretning om Christian 1.s deltagelse i et rytterslag ved Axevalla mod svenskerne.[10]
Kampen for det svenske livgeding og den tyske fædrenearv

Hendes livgeding i Sverige var gået tabt ved Karl Knutssons tronbestigelse; i 1457 fik hun det tilbage, men mistede det på ny i 1464, og da endelig slaget ved Brunkebjerg havde tilintetgjort hendes forhåbninger om atter at komme i besiddelse heraf, påkaldte hun pave Sixtus 4. hjælp. I 1472 blev der indgået en aftale i Kalmar om at nedsætte en kommission på 12 svenske og 12 dansk-norske råder til at afgøre sager om pantelen, og om dronningens ret til Örebro len som morgengave.[8] Selv drog hun i 1475 ned til paven i Rom. Undervejs tog hun ind på de forskellige familieborge, hvor hun kunne bo gratis. Stjæle gjorde hun også. I privatbreve om hendes besøg ærgrer brevskriverne sig over, at Dorothea bad om at få de bedste smykker og kjoler at se, og derefter beholdt dem. Én af hendes hofdamer drak sig så fuld, at hun faldt ned af en trappe. I Rom var Dorotheas nevø kardinal og tjente som døråbner til systemet. Han mødte hende ved bygrænsen, og derfra optrådte hun som fattig pilgrim for at spare penge. Som et resultat af Dorotheas besøg i Rom, som varede fra d. 2. til d. 15. maj 1475, udstedte pave Sixtus IV d. 19. juni 1475 en bulle til Christian 1. med tilladelse til oprettelsen af et dansk universitet.[11][12] 1. juni 1479 kunne Københavns universitet indvies.[13] Hun fik ligeledes overtalt pave Sixtus til at udsende en bandlysning af Sten Sture, og skønt den ikke gjorde den tilsigtede virkning, vedblev hun dog lige til sin død med den største ihærdighed at kæmpe for retten til sit gods.[7] Derved kom hun i et modsætningsforhold til de danske interesser i Kalmarunionen.

På samme måde optrådte hun over for sine slægtninge i Tyskland. Efter sin fars død i 1464 gjorde hun fordring på sin medgift og sin fædrenearv, og skønt hendes farbrødre, som overtog de markgrevelige besiddelser, imødegik hendes fordringer med ret antagelige grunde, blev hun dog ikke træt af år efter år at gentage sine fordringer, påkalde tyske fyrsters mægling, ja endog pavens og kejserens bistand. Men lige så lidt her som i Sverige havde hun held med sig.[7]
Godssamler i Danmark

Desto større var hendes indflydelse på hendes husbond, af hvem hun fik gave på gave. 1457 forlenede han hende med Noraberg i Sverige, 1469 fik hun Abrahamstrup, 1470 Sønderborg Slot, 1472 Nordborg, 1473-74 en stor del gods i Sundeved og Als, som var hjemfalden til Kronen, og endelig forlenede han hende 1480 og 1481 med begge hertugdømmerne for livstid[7] imod en pantesum af 100.000 mark, som naturligvis kun eksisterede på papiret. Men til gengæld stod hun også sin ægtefælle trofast bi. I hans store pengenød og øvrige forlegenheder drog hun selv i 1471 ned til Lübeck og pantsatte alle sine smykker og klenodier, men allerede i 1472 kunne hun atter indløse dem.[14]
En god katolik
De gotiske vægmalerier i Hellig Trekongers kapel (også kaldet Christian 1.s kapel), der bl.a. viser Jesus bærende sit kors på Via Dolorosa.

Dorothea var en efter tidens skik from og rettroende katolik: ""Principa clarissima et religiosissima"" kaldte Poul Helgesen hende. Overalt stiftede hun messer og vigilier for sine to ægtefæller, sig selv, sine forfædre og efterkommere, hun deltog med sin mand i oprettelsen af Helligtrefoldigheds Kapel i Roskilde, hun gjorde valfarter til Wilsnack og påtænkte også en valfart til Det Hellige Land.

13 år efter foretog hun sin anden kendte pilgrimsrejse til pavestaden, ledsaget af et talrigt følge. Over Venedig og Mantua kom hun den 26. april 1488 til Rom. Hun og hendes følge gjorde dog ikke noget godt indtryk på de forfinede romere. Dorothea opholdt sig nogle uger i Rom, og fik på ny udvirket pavelige bandbuller mod Sten Sture og tillige begunstigelser for munkene i Sankt Knuds Kloster i Odense. Paven fritog hende for hendes løfte at drage til Det Hellige Land på grund af krigsuroligheder der. Midt i maj drog hun fra Rom, besøgte derpå kejser Frederik i Innsbruck lige som sine brandenburgske slægtninge, og aflagde endelig et besøg i Wilsnack.[14]

Dronning Dorothea grundlagde Køge Kloster,[15] hvor munke af franciskanerordenen, de såkaldte ""Gråbrødre"", etablerede sig. Denne munkeorden var hendes foretrukne. Hun havde allerede i 1477 antaget Birger Gunnersen som sin kansler.[16] Han var da ung teolog og delte dronningens interesse for denne munkeorden.
Enkedronning

Efter kong Christians død i 1481 opholdt hun sig for det meste på Kalundborg. Hun spillede en ikke ringe politisk rolle i de første af kong Hans’ regeringsår, og det menes, at det var hendes indflydelse, som hindrede den unge konge i at gøre sine fordringer på Sverige gældende med våbenmagt.[14] Hun begunstigede i høj grad sin yngre søn Frederik og satte igennem, at han fik arv i hertugdømmerne. Ved arvedelingen efter Christian 1.s død ønskede hun, at begge hendes sønner, Hans og Frederik, skulle tilgodeses og helst sådan, at Frederik skulle få Hertugdømmerne, som hun de facto var i besiddelse af.[17] Dette ønske fik Hans reduceret til, at han skulle dele hertugdømmerne med sin yngre broder under deres fælles regering, hvilket skete.[17]
Død og begravelse
Ligstenen for dronning Dorothea i Hellig Trekongers kapel.

Dronning Dorothea døde på Kalundborg Slot den 10. november 1495. Hun blev begravet ved sin sidste mands side i Helligtrefoldigheds Kapel i Roskilde Domkirke,[14] hvor hun og Christian 1. havde fået opført et nyt gravkapel til den nye oldenborgske slægt, kaldet Helligtrekongerskapellet. De hellige 3 konger var symbol på den danske, norske og svenske kongetrone. Kapellet skulle, ifølge et gavebrev udstedt af kongen og dronningen i 1459, have tre formål: Dels naturligvis huse deres og deres efterkommeres gravmonumenter, dels rumme altre til afholdelse af sjælemesser og dels være tilholdssted for en ridderorden stiftet af kongen, Elefantordenens forløber. Kapellet er fyldt med kalkmalerier fra ca. 1465, mens Christian og Dorotheas grave er markeret med et par enkle gravsten, da kapellet i sig selv skulle være deres gravmæle.[18] ",Kvinde
Grevinde Danner,"Louise Christine lensgrevinde af Danner (født Louise Christine Rasmussen 21. april 1815 i København – 6. marts 1874 i Genua [1]) var gift ""til venstre hånd"" med kong Frederik 7. af Danmark.
Opvækst og ungdom

Louise C. Rasmussen var født uden for ægteskab. Moderen var tjenestepige Juliane Caroline Rasmussen og faderen grosserer Gotthilf Ludevig Køppen. Hun voksede op hos moderen og blev i 1826 optaget på Det Kongelige Teaters Balletskole, hvor Johanne Luise Heiberg var på samme tid. Hun fik løn ved teatret fra 1830, og fra 1835 blev hun ansat som figurantinde. Efter ansøgning blev hun fra august 1841 fritaget for tjeneste efter at have fået et barn 5. juni samme år med bogtrykker Johan Carl Ernst Berling; men ægteskab kom ikke på tale, og hun blev i stedet etableret som modehandlerske i København. I 1842 blev hun afskediget fra Det Kongelige Teater med pension.
Louise Rasmussens søn

Grevinde Danner havde sammen med Carl Berling en søn, Frederik Carl Christian Louis Berling, der var født uden for ægteskab den 5. juni 1841.[2] Ved sønnens bryllup med Camilla Augusta Traboldt i Trinitatis Kirke 6. maj 1876 er han opført som landmand Christian Charles Jacobsen, Adelgade 17.[3] Han fik efternavnet Jacobsen efter plejemoderen Ane Jacobsen.[4] – Det fortælles, at grundlovsdag blev fastlagt til 5. juni efter ønske fra kong Frederik VII og hans senere hustru Louise Rasmussen, Grevinde Danner, idet den 5. juni så blev flagdag, når grundlovsdagen blev lagt på denne dato. (Afgørende beviser for påstanden om datosammenhængen er ikke fundet).[5][6][4] Men Louise og Frederik VII blev først gift året efter, i 1850. – Grevinde Danners søn blev godsejer på Weybread Hall i Suffolk i England. Han døde 67 år gammel ved en trafikulykke. Hun skal ikke have haft andre børn end ham.
Kongens gemalinde

Gennem Carl Berling lærte hun i 1830'erne kronprins Frederik at kende. Han var forvist til Fredericia. Forbindelsen bestod gennem 1840'erne, og efter sin tronbestigelse i 1848 ville Frederik 7. gifte sig med Louise Rasmussen. Regeringen fik i første omgang forhindret det, da kongens to første ægteskaber var barnløse, og tronfølgen ikke var sikret. Hvis Frederik og Louise fik børn, ville de ikke være arveberettigede. Med gennemførelsen af junigrundloven 1849 blev kongens popularitet så stor, at han satte sin vilje igennem: Ved kongelig resolution af 8. august 1850 blev Louise Rasmussen ophøjet til lensgrevinde af Danner. Samme dag blev hun og kongen viet i Frederiksborg Slotskirke af biskop J.P. Mynster. Hun var kongens hustru til venstre hånd. Det betød, at deres eventuelle børn ikke fik arveret til tronen.

Frederik 7. var tidligere gift med Vilhelmine, som var datter af Frederik 6., og med Mariane af Mecklenburg-Strelitz. Begge ægteskaber blev opløst ved skilsmisse. Ingen af de standsmæssige ægtefæller synes at have haft samme viljestyrke som grevinde Danner, der kunne styre kongen.
Grevinde Danners grav.

Forargelsen i det højere borgerskab og aristokratiet var stor. Grevinde Danner var udsat for chikane på forskellig vis. I 1854 købte parret Jægerspris Slot af staten og tog ophold der. Efter kongens død i 1863 levede grevinde Danner et tilbagetrukket liv. Hun ejede også Rudbjerggaard og Grevinde Danners Palæ i Skodsborg.

Hun testamenterede Jægerspris Slot ""til gavn for fattige og efterladte piger"". Efter hendes død blev der etableret børnehjemsbygninger nær slottet. Herudover oprettede hun i 1873 ""Kong Frederik den Syvendes Stiftelse for fattige fruentimmere af arbejderstanden"". Et hus, som stod færdigt i 1875, blev senere kendt som Dannerhuset.

Grevinde Danner døde i 1874 og blev begravet i slotshaven til Jægerspris Slot, hvor hendes marmorkiste kan ses i gravhøjen, som er åben i siden. ",Kvinde