"Title","Text","Category",,,,,,,,,
"Israel afviser anklager om folkedrab ved FN-domstol","Israels advokat ved FN-domstol siger, at Hamas bruger civile som ""menneskelige skjolde"".

Advokaten Gilad Noam forsvarede fredag Israel mod anklager om folkedrab i Gazastriben ved Den Internationale Domstol, ICJ, i Haag. Anklagerne er fremsat af Sydafrika.

- Der foregår en tragisk krig i Gaza, men der er ikke noget folkedrab, sagde Gilad Noam i retten.

- For fjerde gang har Sydafrika i retten præsenteret et billede, som er fuldstændigt løsrevet fra de faktiske omstændigheder, sagde Noam, som beskylder Sydafrika for at udvande eller håne begrebet folkedrab.

Sydafrika har anmodet FN om at indføre sanktioner mod Israel på grund af en pågående offensiv mod Rafah i det sydlige Gaza, hvor over en million palæstinensere siges at have søgt tilflugt for krigen.

Noam siger, at Israel ""arbejder ihærdigt"" på at beskytte civile i Gaza, og han anfører, at der ikke er nogen omfattende offensiv i gang i Rafah, rapporterer Times of Israel.

Samtidig anklager Noam det terrorstemplede Hamas, hvis angreb mod Israel i oktober ligger til grund for krigen i Gaza, for at anvende civile som ""menneskelige skjolde"" i konflikten.

Torsdag sagde Israels forsvarsminister, Yoav Gallant, at en indsats i Rafah er i gang og udvides med flere styrker.

USA's regering forsvarer den israelske regering mod anklager om, at Israel begår folkedrab i Gazastriben.

- Vi mener ikke, at det, der foregår i Gaza, er et folkedrab. Vi har fast afvist det udsagn, siger USA's nationale sikkerhedsrådgiver, Jake Sullivan.

USA har skriftligt og i flere detaljer fremlagt sit syn på sagen over for Den Internationale Domstol (ICJ) i Haag, siger Sullivan.

Men ""Israel kan og skal gøre mere for at beskytte uskyldige civile"", tilføjer Sullivan.

Retsmødet blev kortvarigt afbrudt af en antiisraelsk protest sent fredag formiddag.

Sydafrika kræver, at ICJ beordrer Israel til at afslutte offensiven mod Rafah og får stoppet de militære operationer over hele Gaza. Samtidig vil Sydafrika have, at internationale efterforskere og journalister får adgang til Gazastriben.

Israel har været anklaget for folkedrab i Gaza ved både Den Internationale Domstol (ICJ) og Den Internationale Straffedomstol (ICC).

Begge domstole befinder sig i Haag, hvor ICJ behandler sager, der omhandler stridigheder mellem stater, mens ICC behandler de groveste internationale forbrydelser såsom folkedrab og krigsforbrydelser.


/ritzau/AFP

Advokaten Gilad Noam (t.v.) forsvarede fredag Israel mod anklager om folkedrab i Gazastriben ved Den Internationale Domstol, ICJ, i Haag. Anklagerne er fremsat af Sydafrika. - Der foregår en tragisk krig i Gaza, men der er ikke noget folkedrab, sagde Gilad Noam i retten. Foto: Piroschka Van De Wouw/Reuters Advokaten Gilad Noam (t.v.) forsvarede fredag Israel mod anklager om folkedrab i Gazastriben ved Den Internationale Domstol, ICJ, i Haag. Anklagerne er fremsat af Sydafrika. - Der foregår en tragisk krig i Gaza, men der er ikke noget folkedrab, sagde Gilad Noam i retten. Foto: Piroschka Van De Wouw/Reuters","Andre end holocaust",,,,,,,,,
"Demonstranter anklager igen og igen Israel for folkedrab, men begår Israel folkedrab i Gaza?","I denne weekend vil demonstranter i Københavns gader igen anklage Israel for at begå folkedrab i Gaza. Men det kræver meget tunge beviser at kunne sige, at Israels gentagne bombardementer af Gaza i kølvandet på Hamas"" blodige massakre er folkedrab, vurderer to førende eksperter.
Det er et år siden, at Hamas dræbte, voldtog og kidnappede uskyldige israelere i en massakre, der rystede verden i sin grundvold. 1.151 blev dræbt og 250 taget som gidsler.

Siden er over 40.000 palæstinensere omkommet i ubønhørlige gengældelsesangreb, der igen og igen bliver mødt med en og samme anklage ved demonstrationer i København og andre storbyer over det meste af verden - folkedrab.

En anklage om, at Israel med sine handlinger reelt har til hensigt at udslette den palæstinensiske befolkning i Gaza én gang for alle.

Det er en anklage, der også vil blive gentaget ved propalæstinensiske demonstrationer i denne weekend, der leder op til årsdagen for det største terroranslag mod jøder siden Anden Verdenskrig.

Men folkedrab er ikke tusinder af uskyldige børn dræbt i gentagne bombardementer af Gaza.

Det er iskold jura, og set i en strengt juridisk optik er der især én bestemt tærskel, der skal overtrædes.

FNs Folkedrabskonvention, der blev vedtaget i kølvandet på holocaust, defi nerer folkedrab som drab eller andre handlinger, der har til hensigt at forårsage fysisk ødelæggelse med henblik på helt eller delvist at ødelægge en national, etnisk, racemæssig eller religiøs gruppe.

»Domstolsforklaringen på folkedrab er, at gerningsmænd nægter en gruppe retten til at eksistere som gruppe,« siger professor emeritus og tidligere dommer ved FNs krigsforbryderdomstol for Rwanda og Eksjugoslavien Frederik Harhoff.


Folkedrabskonventionen

Det afgørende er hensigt, og derfor er det ikke i sig selv nok, at over 40.000 palæstinensere er slået ihjel på et areal på 360 kvadratkilometer på mindre end et år.

»Hvis man vil antage, at Israel er ansvarligt for, at der bliver begået folkedrab, skal der føres bevis for, at Israel havde forsæt til at nægte palæstinenserne at eksistere som gruppe i Gaza. Det vil afh ænge af de beviser, der bliver fremlagt under sagen ved den internationale domstol i Haag,« siger Frederik Harhoff.

Det helt afgørende og det, som er sværest at bevise, er hensigt. Hensigten kan enten være kommet til udtryk direkte i tale, men oftest vil man skulle bevise, at den anklagedes handlinger ikke kan tolkes på anden måde end, at hensigten var at udrydde en gruppe fra Jordens overflade.

»Principielt kan man udtrykke hensigt ved at udtale hensigt, men i al væsentlighed er det et adfærdsmønster, man kigger på. Det skal være en adfærd, der samlet set giver et billede, der kun kan forstås som, at det er folkedrabshensigt,« fortæller lektor i folkeret ved KU Marc Schack.


Midlertidige foranstaltninger

Det er ikke kun demonstranter ved propalæstinensiske demonstrationer, der fremfører anklager om folkemord mod Israel. Ved årsskiftet anlagde Sydafrika en højtprofileret sag mod Israel for folkedrab ved Den Internationale Domstol i Haag.

I første omgang har domstolen taget stilling til, om anklagen om folkedrab er plausibel, hvilket kræver langt mindre bevisbyrde. 15 ud af de 17 dommere kom frem til, at indicierne i det 84 sider lange anklageskrift var stærke nok til, at der måtte gennemføres en række midlertidige foranstaltninger mod Israels adfærd.

»Når man kører den indledende proces ved domstolen, bedømmer man ud fra et meget lavt bevisniveau. Den måde, dommerne udtrykker sig på, viser, at de ikke har fundet anklagen urimelig. Det er helt tydeligt, at de mener, at der eksisterer risiko for, at de palæstinensiske rettigheder kan blive krænket på et tidspunkt under denne her krig,« forklarer Marc Schack.

Hans faglige juridiske vurdering er, at det var rimeligt, at Sydafrika rejste et flag omkring risikoen for folkedrab ved Den Internationale Domstol. Det er en måde at få efterprøvet, hvor tæt Israel er på grænsen for folkedrab.

»Jeg synes, det har været rimeligt at rejse anklagen, særligt da Israel helt bevidst lukkede ned for nødhjælp. Men derfra til at sige, de rent faktisk har udført folkedrab, er der langt,« siger han.

Siden har domstolen måttet skærpe foranstaltningerne, fordi Israel ikke følger dem.

Men både Marc Schack og Frederik Harhoff undrer sig over det store fokus på folkedrab, som for eksempel er fokus for en propalæstinensisk demonstration i København lørdag.

For selvom det er vanskeligt at bevise, at Israels fremfærd er folkedrab, betyder det ikke, at Israels handlinger ikke er alvorlige.

»Jeg tror, det er, fordi man tænker, det er folkedrab eller ingenting. Men når man for eksempel tæppebomber et område på den måde, som Israel øjensynligt gør, så er der risiko for at bevæge sig mod en krigsforbrydelse, og den bredere krigsførelse kan også være en forbrydelse mod menneskeheden i form af et bevidst storskalaangreb mod civile,« siger Marc Schack.

Mens Den Internationale Domstol kun kan afgøre sager mellem stater, aktuelt Sydafrikas anklage mod Israel for folkedrab, kan Den Internationale Straffedomstol retsforfølge og straffe individer, der overtræder de krigsretslige regler. Med baggrund i et tungt bevismateriale har chefanklager ved Den Internationale Straffedomstol Karim Khan taget det drastiske skridt at bede domstolen udstede arrestordre på krigens parter.

Anklageren mener, at der er tunge beviser for, at tre Hamas-ledere og Israels premierminister, Benjamin Netanyahu, og hans forsvarsminister, Yoav Gallant, har begået krigsforbrydelser og forbrydelser mod menneskeheden.

Det har sat domstolen i en kattepine, for uanset hvad den vælger, vil det medføre hård kritik, og Frederik Harhoff, der selv sad i forhandlingerne om ombygningen af Den Internationale Straffedomstol, vurderer, at dommerne håber, at tiden arbejder for dem.

»Lige nu foregår der et ventespil, hvor dommerne lige vil se, hvordan det udvikler sig i Gaza,« siger Frederik Harhoff.

Anklager Karim Khans anmodning har da også allerede ført til international splittelse.

USA er rystet over det kontroversielle skridt, mens en række andre lande, blandt andre Danmark, insisterer på, at »mistanke om internationale forbrydelser« skal afdækkes, »uanset hvem der har begået dem«, som udenrigsminister Lars Løkke Rasmussen formulerede det.

Så sent som i sin tale ved Folketingets åbning understregede Mette Frederiksen også, at Israel »skal overholde krigens love« og »gøre meget mere for at passe på civilbefolkningen, uanset hvor svært det er, når Hamas kujonagtigt gemmer sig bag kvinder og børn«.


For mange uskyldige døde

I Israel er der bestyrtelse over anklagerens opsigtsvækkende skridt.

Berlingske har forgæves forsøgt at komme i kontakt med den fremtrædende israelske professor i international lov og tidligere medlem af FNs menneskerettighedskommission Yuval Shany.

Men han vurderer i en række tekster i medierne Lawfare og Justsecurity, at anklagesagen ud over at være forhastet rummer en række grundlæggende juridiske problemer. Ikke mindst at Israel, ifølge Shany, ikke har haft lejlighed til selv at gennemføre en grundig efterforskning af Netanyahu og Gallant, hvilket ville have forrang i forhold til en efterforskning foretaget af Den Internationale Straffedomstol. Han mener også, at domstolen står over for en udfordring i forhold til, om man overhovedet kan bruge paragraffer, der vedrører international væbnet konflikt i en krig mellem Israel og Hamas, der jo ikke er en stat.

Det centrale i anklagerens bevismateriale i straffesagerne mod enkelte individer vil være et muligt manglende hensyn til at undgå tab af civile liv, forklarer Frederik Harhoff.

»Det er selvfølgelig lovligt at angribe et militært mål, og det accepteres, hvis der er civile ofre, når man angriber det mål. Men når vi startede med at antage, at der var mellem 2-4.000 Hamas-tilhængere i Gaza, og nu er man over 40.000 civile ofre, så begynder man at nærme sig en mistanke om, at de midler, israelerne bruger, simpelthen er ude af proportion med det militære mål, man satte sig,« siger professor emeritus Frederik Harhoff og tilføjer: »Der skal være et rimeligt proportionalt forhold mellem vigtigheden af det militære mål, man angriber, og de civile ofre, der må påregnes at følge af angrebet.« Det afgørende er, at man tager det fornødne hensyn til civile liv.

»Der er endnu ikke rejst tiltale mod Netanyahu, men hvis det sker, skal ICCs anklager kunne bevise, at de israelske styrker i de fleste tilfælde havde pålidelig information om, at der befandt sig et eller flere medlemmer af Hamas i den pågældende tunnel eller lejlighed,« forklarer Frederik Harhoff og uddyber: »Man er nødt til først og fremmest at tage hensyn til, at civilbefolkningen skal beskyttes i videst muligt omfang, og det er en krigsforbrydelse, hvis man ikke gør det.« Som krigen har udviklet sig, kan man ifølge Harhoff komme i tvivl om, hvorvidt det har været tilfældet i hvert israelsk angreb, som kritikere af Israels fremfærd også har anført.

I disse dage er det et år siden Hamas"" modbydelige angreb mod uskyldige israelere. Siden har gengældelsesangrebene medført død i Gaza og dyb splittelse i den vestlige verden, og i dag lørdag vil demonstranter i Københavns gader igen protestere og anklage Israel for folkedrab.

Marc Schack mener, at man fokuserer for meget på, om der bliver begået folkedrab eller ej, i stedet for på krigsforbrydelser. Forbrydelser mod menneskeheden er i sig selv overordentligt alvorlige forbrydelser.

»I stedet for at gøre det til en abstrakt diskussion i forhold til hensigt om folkedrab, så er der grundlæggende en langt stærkere sag for, at Hamas-ledere med angrebet 7. oktober og de israelske ledere med et års gengældelse kan have gjort sig skyldige i krigsforbrydelser og forbrydelser mod menneskeheden,« siger Marc Schack.

rkar@berlingske.dk

Demonstration, der anklager Israel for folkedrab i forbindelse med bombardementerne af Gaza. Foto: Pelle Rink/Ritzau Scanpix
Mindehøjtideligheden til støtte for dræbte børn i Gaza på Rådhuspladsen i København. Foto: Mads Claus Rasmussen/Ritzau Scanpix","Andre end holocaust",,,,,,,,,
"Skyldig i folkedrab vil afsone i Danmark","Sjælland: Danskeren Wenceslas Twagirayezu har fået annulleret sin frifindelse i sag om medvirken til folkedrab i Rwanda. Nu er han kendt skyldig og idømt 20 års fængsel.
Den danske statsborger Wenceslas Twagirayezu blev ved en domstol i Rwanda onsdag kendt skyldig i medvirken i folkedrabet i 1994 i det afrikanske land, oplyste familien til DR.

For lidt over seks måneder siden blev han frikendt, men nu er frifindelsen forvandlet til 20 års fængsel.

Gennem hele forløbet har Twagirayezu nægtet sig skyldig.

Der må være tale om en forveksling, siger han. Han har forklaret, at han var på ferie i Congo, da den blodige borgerkrig brød ud.

Han har ikke været de steder, som anklagemyndigheden siger.

Rasmus Hylleberg, der er medlem af byrådet i Roskilde for Venstre, er venner med Wenceslas Twagirayezu. Han har talt med ham efter dommen.

- Han var selvfølgelig rigtigt ked af det, men også fattet. Vi havde håbet på en frifindelse, fordi frifindelsen i første instans var så klar, simark ger Hylleberg til Ritzau.

- På den anden side har vi også hele tiden vidst, at det ville blive utroligt svært at blive frikendt i retssystemet i Rwanda - uanset hvordan bevisernes stilling er.

- Rwanda er en stat, hvor præsidenten er valgt med 99 procent af stemmerne. Derfor kan man selvfølgelig ikke få en fri og uafhængig rettergang i sådan en sag her.

Hylleberg siger dog, at det er forventningen, at den 57- årige Twagirayezu inden for kort tid kommer til afsoning i Danmark.

Det sker formentlig inden for den kommende uge. Indtil da er han tilbageholdt i Rwanda.

- Han glæder sig meget til at komme hjem og se sine børn, siger Rasmus Hylleberg.

I januar oplyste anklageren, da Twagirayezu blev frifundet, at frifindelsen ville blive appelleret.

Wenceslas Twagirayezu blev anholdt i Danmark 2017 og udleveret til Rwanda året efter. Twagirayezu er dansk statsborger. Han blev udleveret til Rwanda fra Danmark i 2018 og har siddet fængslet siden.

Da de danske myndigheder besluttede, at den 57-årige mand kunne udleveres, indbragte han myndighedernes afgørelse for domstolene. Her kom det blandt andet frem, at de rwandiske myndigheder mistænkte ham for at have været involveret i drab på mindst 2000 personer.

Wenceslas Twagirayezu, som havde været folkeskolelærer i den nordlige del af Rwanda, var anklaget for at spille en stor rolle i folkedrabet.

Anklagerne blev rejst for hans formodede rolle i angreb på tutsi-mindretallet i det afrikanske land.

Twagirayezu var flygtet fra Rwanda og ankom til Dani 2001. Han fik dansk statsborgerskab efter tre år.

Han er far til fire og arbejdede ifølge DR som lagerarbejder, inden han blev anholdt af dansk politi i Smørumnedre ved Ballerup i december 2017.

/ritzau/

Han (Wenceslas Twagirayezu,red.) var selvfølgelig rigtigt ked af det, men også fattet. Vi havde håbet på en frifindelse, fordi frifindelsen i første instans var så klar. "" Rasmus Hylleberg (V), medlem af byrådet i Roskilde


Kort om folkedrabet i Rwanda

Præsident Juvenal Habyarimanas fly blev den 6. april 1994 skudt ned. Det fremprovokerede et etnisk opgør mellem hutuer og tutsier.

Hutuerne, som Habyarimana tilhørte, svarede straks igen med voldsomme angreb på tutsierne, som var i mindretal.

Blodbadet varede i 100 dage frem til midten af juli.

Mere end 800.000 mennesker mistede livet. Ofrene var tutsier og moderate hutuer.

Mange blev hakket ihjel med macheter eller køller udstyret med pigge.

Før massakren udgjorde hutuerne cirka 80 procent af Rwandas befolkning. Tutsierne udgjorde cirka 15 procent.

FN oprettede i december 1994 en krigsforbryderdomstol i Arusha i Tanzania til behandling af sagerne om folkedrab i Rwanda.

Der bor omkring 14 millioner mennesker i Rwanda.

Rwanda ligger mellem Den Demokratiske Republik Congo, Uganda, Tanzania og Burundi.

Kilder: AFP, Reuters og Ritzau

Rwandas præsident, Paul Kagame, stemmer her ved præsidentvalget den 15. juli. Han blev genvalgt og fik officielt næsten 100 procent af stemmerne. Han har været præsident siden år 2000, men iagttagere siger, at han har været Rwandas reelle leder, siden han efter folkedrabet blev vicepræsident og forsvarsminister. Foto: Brian Inganga/Ritzau Scanpix
I april i år mindedes rwandere 30-året for folkedrabet. Det skete blandt andet med en mindemarch i Rwandas hovedstad, Kigali. Foto: Guillem Sartorio/Ritzau Scanpix","Andre end holocaust",,,,,,,,,
"Præsident peger på udlandets svigt under folkedrab i Rwanda","Anslået 800.000 mennesker mistede livet under folkedrabet i Rwanda i 1994. 30-årsdag markeres søndag.

Det internationale samfund svigtede Rwanda, da 800.000 mennesker - primært tutsier - blev dræbt i det afrikanske land i løbet af 100 blodige dage i 1994.

Sådan lyder det fra Rwandas nuværende præsident, Paul Kagame, som søndag er med til at markere 30-årsdagen for massakrens begyndelse.

- Det var det internationale samfund, som svigtede os alle, enten på grund af ringeagt eller fejhed, siger Kagame.

Paul Kagame taler ved en ceremoni, hvor repræsentanter for adskillige lande deltager. Herunder Bill Clinton, der var USA's præsident, da folkedrabet udspillede sig, og Danmarks udviklingsminister, Dan Jørgensen (S).

- Rwanda blev fuldstændigt ydmyget af det omfattende tab. Og de ting, vi lærte (under folkedrabet, red.), står skrevet med blod, siger Kagame.

Hvert år bliver ofrene for massakren mindet 7. april i Rwanda.

Inden sin tale lagde Kagame kranse på massegrave fra 1994 og tændte en flamme til minde for ofrene. Det foregik i Rwandas hovedstad, Kigali.

Udlandets manglende indgriben i nedslagtningen af tutsierne har siden hængt som en skygge over det internationale samfund.

Folkedrabet blev begået, mens propaganda opildnede hutuer til at angribe og dræbe tutsierne i landet.

Selve gnisten, der antændte folkedrabet, var nedskydningen af et fly, som transporterede Rwandas daværende præsident, hutuen Juvenal Habyarimana. Det skete 6. april 1994.

Blodbadet varede i 100 dage frem til midten af juli.

Mange af ofrene blev dræbt med macheter eller køller, og mange kvinder blev voldtaget.

Foruden tutsier rettede gerningsmændene deres angreb mod moderate hutuer.

Folkedrabet ophørte i juli 1994, da den tutsi-ledede oprørsgruppe Rwandan Patriotic Front (RPF) kom ind fra Uganda og tog kontrol over Rwanda.


/ritzau/AFP

Præsident Paul Kagame tænder en flamme til minde om ofrene for folkedrabet i 1994. Ved hans side står hans hustru, Jeanette Kagame. Foto: Jean Bizimana/Reuters Præsident Paul Kagame tænder en flamme til minde om ofrene for folkedrabet i 1994. Ved hans side står hans hustru, Jeanette Kagame. Foto: Jean Bizimana/Reuters","Andre end holocaust",,,,,,,,,
"Rwanda plejer stadig de mentale sår 30 år efter folkedrabet","Rwanda markerer ved mindehøjtideligheder 30-års-dagen for det blodige folkedrab i 1994. Det varede over 100 dage og kostede mere end 800.000 mennesker livet.

Rwanda markerer et af de mørkeste kapitler i det 20. århundredes historieskrivning. Ikke alene i Afrika, men i hele verden.

På tre ekstremt blodige måneder blev flere end 800.000 mænd, kvinder og børn brutalt myrdet. Familier og venner blev vendt mod hinanden, og op mod to millioner måtte forlade deres hjem under og efter folkedrabet i 1994.

Søndag er det 30 år siden, at de voldsomme kampe mellem det centralafrikanske lands to etniske grupper - hutuerne og tutsierne - begyndte.

Consolee Nishimwe overlevede folkedrabet som teenager. I dag bor hun i USA og er forfatter til bogen ""Tested to the Limit"", der skildrer hendes historie.

Til FN-mediet Africa Renewal har hun fortalt således:

- Vi overlevede, men vi blev smadret følelsesmæssigt. Især min mor. Vi ønskede ikke at flygte, vi håbede bare, at vi også kunne dø. Så vi blev bare ved med at bede og gemme os uden at vide, om vi ville overleve eller ej.

Nishimwes skæbne er blot en af mange, der søndag bliver markeret, når præsident Paul Kagame tænder en flamme i hovedstaden Kigali ved folkedrabsmindesmærket.

Her menes flere end 250.000 ofre at være begravet.

Begivenhederne markerer starten på en uge med national sorg. Rwanda går reelt i stå, det nationale flag går på halv.

Der spilles ikke musik, mens sport og film er forbudt i tv.

Tre årtier efter de grusomme måneder i 1994 er den lille indlandsstat genopbygget under Kagames jernnæve. Men den traumatiske arv fra folkedrabet spøger stadig.

Tilhængere hylder præsidenten for hans rolle i at bringe fred til en traumatiseret nation. Kritikere beskylder ham for at regere gennem frygt og undertrykkelse.

Kagame var 36 år, da hans tutsioprørshær, Rwandas Patriotiske Front, nedkæmpede hutuekstremister, der havde slagtet hundredtusinder hovedsageligt tutsier.

Paul Kagame vandt hurtigt ros fra Vesten, der blev beskyldt for at være passive under folkedrabet.

Han er blevet tilskrevet en økonomisk renæssance, hvor det årlige bruttonationalprodukt ifølge nyhedsbureauet AFP vokser med omkring otte procent.

Rwanda har under Kagame satset hårdt på turisme.

Under brandet ""Visit Rwanda"", som også er sponsor for den engelske storklub Arsenal, er der blevet lokket med sjældne bjerggorillaer i deres naturlige habitat.

Men Kagame har samtidig ikke lagt skjul på sin vilje til at lukke ned for kritik og forfølge dem, som hans styre betragter som ""fjender af staten"".

Det gælder blandt andet den tidligere hotelbestyrer Paul Rusesabagina, der blev gjort til folkehelt efter Hollywood-filmen ""Hotel Rwanda"".

Rusesabagina blev hyldet verden over for at redde op til 1200 personer under folkedrabet ved at huse dem på sit hotel.

Men i 2020 blev han narret på et fly til Rwanda. Han blev anholdt og idømt 25 års fængsel for terror.

Han blev senere løsladt og har siden kaldt rwanderne for ""fanger i deres eget land"".

Ikke alle husker folkedrabet så godt som Paul Rusesabagina, for to tredjedele af Rwandas befolkning er født efter folkedrabet.

I dag nævner rwandiske id-kort heller ikke, om man er hutu eller tutsi.

Gymnasieelever lærer stadig om folkedrabet i et stramt kontrolleret pensum.

Men mange er ivrige efter at skabe en ny fortælling.

- Lige siden jeg var lille, har Rwandas historie været en historie om genopbygning, siger projektleder Roxanne Mudenge på 27 år til AFP.

- Fortidens ar er der stadig. Men der er en anden energi nu - en følelse af mulighed.

Det er dog vigtigt at huske historien, mener forfatter Consolee Nishimwe.

- At fortælle min personlige historie til andre hjalp mig på min helbredende rejse, har hun sagt til Africa Renewal.

/ritzau/


Kort om Rwanda

* Rwanda er en selvstændig republik i Centralafrika. Landet har tidligere været underlagt både tysk og belgisk kontrol.

* Landet blev selvstændigt den 1. juli 1962 fra det belgiske mandat.

* Der bor omkring 13,3 millioner mennesker i Rwanda, der har et areal på 26.338 kvadratkilometer - omtrent samme størrelse som den italienske ferieø Sicilien.

* Rwanda er kendt som ""de tusinde bakkers land"" på grund af et bjergrigt og frodigt landskab. Det er hjemsted for et meget rigt dyre- og planteliv.

* Statsoverhovedet er præsidenten, som siden den 22. april 2000 har heddet Paul Kagame.

Kilder: Den Store Danske og National Geographic.

/ritzau/


Historien om folkedrabet

* Nedskydningen af præsident Juvenal Habyarimanas fly den 6. april 1994 fremprovokerede et etnisk opgør mellem hutuer og tutsier.

* Hutuerne, som Habyarimana tilhørte, svarede straks igen med voldsomme angreb på tutsierne, som var i mindretal.

* Blodbadet varede i 100 dage frem til midten af juli. Mere end 800.000 mennesker mistede livet. Ofrene var tutsier og moderate hutuer.

* Mange blev hakket ihjel med macheter eller køller udstyret med pigge.

* Før massakren udgjorde hutuerne cirka 80 procent af Rwandas befolkning på seks millioner mennesker, mens tutsierne udgjorde cirka 15 procent.

* FN oprettede i december 1994 en krigsforbryderdomstol i Arusha i Tanzania til behandling af sagerne om folkedrab i Rwanda.

Kilder: AFP, Reuters og Ritzau.

/ritzau/

Knogler fundet i en massegrav, som stammer fra folkedrabet i Rwanda i 1994, under et hus i udkanten af Kigali. Massegrave bliver stadig fundet i det centralafrikanske land den dag i dag. (Arkivfoto). Foto: Yasuyoshi Chiba/Ritzau Scanpix Ved folkedrabets afslutning var Rwanda i ruiner, og op mod to millioner mennesker var ifølge tal fra FN drevet på flugt - tusindvis var sårede og traumatiserede. Rwanda skulle bygges op fra grunden. (Arkivfoto). Foto: Alexander Joe/Ritzau Scanpix","Andre end holocaust",,,,,,,,,
"Familie i Rwanda sørger endnu over voldtægt begået under folkedrab","Rwanda: 30 år efter folkedrab i Rwanda betragtes voldtægtsofres børn endnu ikke som ofre.
Hvert år i april, når Rwanda mindes årsdagen for folkedrabet, der hærgede landet i 1994, plejer Agatha at slukke radioen, gå i seng og trække sig tilbage.

Stilheden omkring hende runger så højt, at det engang fik hendes datter Agnes til at undre sig over, om hendes mor måske var blandt ofrene.

Det svar, den dengang 10-årige Agnes fik fra sin bedstemor, efterlod hende vaklende.

- Jeg græd, og jeg blev bange for min mor, for jeg havde det som om, at jeg var et ar på hendes sjæl, husker Agnes, der i dag er 28 år.

Agnes fik fortalt, at både hendes mor og bedstemor var en del af de omkring 250.000 kvinder og piger, der ifølge FN-tal blev udsat for voldtægt af hutuekstremister under folkemordet mod tutsiminoriteten.

Søndag var det 30-året for folkedrabet og de 100 dages blodbad, der kostede mindst 800.000 mennesker livet, hovedsageligt tutsier, men også moderate hutuer.

Agatha var blot 17 år, da hun fødte sin datter Agnes.

Børnene født som følge af voldtægt - det vurderes til at være 20.000 personer - bliver endnu ikke af Rwandas regering betragtet som ofre.

Tallet stammer fra organisationen Global Survivors Fund.

På grund af den vedblivende stigmatisering, der findes omkring ofre for voldtægter under folkedrabet, har begge kvinder bedt om at få lov til at optræde i artiklen uden deres rigtige navn.

Af frygt for repressalier fra den tutsiledelse, der overtog i hovedstaden Kigali i juli 1994, tvang Agathas overgrebsmand hende til at flygte med ham til Tanzania, hvor Agnes blev født i en flygtningelejr. Han døde kort efter.

Agathas familiemedlemmer opfordrede hende til at dræbe det nyfødte barn, men det nægtede hun.

/ritzau/

Nyinawumuntu Dianes mor blev også voldtaget under folkedrabet i 1994. Foto: Jean Bizimana/Reuters","Andre end holocaust",,,,,,,,,
"Dansk statsborger får 20 års fængsel for medvirken til folkedrab i Rwanda","Det forventes, at en dansk statsborger om kort tid kan komme til Danmark og afsone sin dom fra Rwanda.

Den danske statsborger Wenceslas Twagirayezu er ved en domstol i Rwanda onsdag blevet kendt skyldig for medvirken i folkedrabet i 1994 i det afrikanske land.

Det oplyser familien til DR.

Tirsdag eftermiddag bekræfter Udenrigsministeriet i en mail til Ritzau, at en dansk statsborger er blevet idømt 20 års fængsel i Rwanda.

- Udenrigsministeriet har ydet konsulær bistand gennem sagens forløb - herunder været i kontakt med pårørende og lokale myndigheder. Udenrigsministeriet har tavshedspligt i personsager og kan derfor ikke oplyse yderligere i sagen, lyder det fra ministeriet.

For lidt over seks måneder siden blev nu dømte Wenceslas Twagirayezu frikendt, men dommen er onsdag blevet omstødt til 20 års fængsel, skriver DR.

Gennem hele forløbet har Twagirayezu nægtet sig skyldig. Han har forklaret, at han må være blevet forvekslet med en anden.

Rasmus Hylleberg, der er medlem af byrådet i Roskilde for Venstre, er venner med Wenceslas Twagirayezu og har talt med ham efter dommen.

- Han var selvfølgelig rigtigt ked af det, men også fattet. Vi havde håbet på en frifindelse, fordi frifindelsen i første instans var så klar, siger Hylleberg til Ritzau og uddyber:

- På den anden side har vi også hele tiden vidst, at det ville blive utroligt svært at blive frikendt med retssystemet i Rwanda - uanset hvordan bevisernes stilling er.

- Rwanda er en stat, hvor præsidenten er valgt med 99 procent af stemmerne. Derfor kan man selvfølgelig ikke få en fri og uafhængig rettergang i sådan en sag her.

Han fortæller dog også, at det er forventningen, at Wenceslas Twagirayezu vil blive udleveret til afsoning i Danmark inden for kort tid - formentlig inden for den kommende uge. Indtil da er han tilbageholdt i Rwanda.

- Han glæder sig meget til at komme hjem og se sine børn, siger Rasmus Hylleberg.

Tilbage i januar oplyste anklageren i sagen om 57-årige Wenceslas Twagirayezu, som dengang blev frifundet for at have deltaget i folkedrabet, at man ville appellere afgørelsen.

Wenceslas Twagirayezu blev anholdt af dansk politi i 2017.

Twagirayezu er dansk statsborger. Han blev udleveret til Rwanda fra Danmark i 2018 og har siddet fængslet siden.

Da de danske myndigheder besluttede, at den 57-årige mand kunne udleveres, indbragte han myndighedernes afgørelse for domstolene.

Her kom det blandt andet frem, at de rwandiske myndigheder mistænkte ham for at have været involveret i drab på mindst 2000 personer.

Wenceslas Twagirayezu, som havde været folkeskolelærer i den nordlige del af Rwanda, var anklaget for at spille en stor rolle i folkedrabet.

Anklagerne blev rejst for hans formodede rolle i angreb på tutsi-mindretallet i det afrikanske land.

Twagirayezu var flygtet fra Rwanda og ankom til Danmark i 2001. Han fik dansk statsborgerskab efter tre år.

Han er far til fire og arbejdede ifølge DR som lagerarbejder, inden han blev anholdt af dansk politi i Smørumnedre i december 2017.

I forbindelse med sin udleveringssag i Danmark har han forklaret, at han var på påskeferie i Congo, da folkedrabet begyndte i Rwanda i april 1994.

Han har derfor ikke været på de steder, som de rwandiske myndigheder anklager ham for, har han hævdet.

Folkedrabet i Rwanda var i vid udstrækning rettet mod tutsi-mindretallet, men også mod moderate hutuer, som blev slået ihjel på brutal vis mellem april og juli 1994. Mere end 800.000 døde under folkedrabet.

/ritzau/

Folk går gennem Rwandas gader i ""Walk to Remember"" som en del af mindehøjtideligheden for 30-året for folkedrabet i 1994. Mindehøjtideligheden fandt sted i Kigali, Rwandas hovedstad, den 11. april 2024. (Arkivfoto). Foto: Guillem Sartorio/Ritzau Scanpix Folk går gennem Rwandas gader i ""Walk to Remember"" som en del af mindehøjtideligheden for 30-året for folkedrabet i 1994. Mindehøjtideligheden fandt sted i Kigali, Rwandas hovedstad, den 11. april 2024. (Arkivfoto). Foto: Guillem Sartorio/Ritzau Scanpix","Andre end holocaust",,,,,,,,,
"Han blev frikendt for folkedrab i Rwanda. Nu er han havnet i et limbo i Kigali","Fem år efter den danske statsborger Wenceslas Twagirayezu blev udleveret til Rwanda og anklaget for folkedrab, er han frikendt. Men sagen er anket, og han må ikke rejse hjem. Imens strides Danmark og Rwanda om hans underhold


Clement di Roma


Indland

Den 12. januar i år blev en dansk statsborger frikendt efter fem års varetægtsfængsling i Rwanda, hvor han var anklaget for at have deltaget i folkedrabet i 1994. Nu har myndighederne anket sagen. Han må ikke forlade Rwanda, men leve af, hvad hans danske venner og bekendte kan sende til ham.

Det er langtfra en hverdagsbegivenhed, at danske statsborgere udleveres til retsforfølgelse i lande uden for EU og Norden. Det skete første gang i september 2009, da Camilla Broe blev udleveret til USA i en narkosag. Ni år senere blev Wenceslas Twagirayezu den næste i rækken.

Den tidligere skolelærer var flygtet fra Rwanda i 2001 og blevet dansk statsborger i 2014. I december 2018 blev han som etnisk hutu udleveret til Rwanda og anklaget for delagtighed i folkedrabet i 1994, hvor over en halv million tutsier blev dræbt.

Konkret var han sigtet af myndighederne i Rwanda for i syv konkrete tilfælde i begyndelsen af april 1994 at have deltaget i folkedrabet. Selv erklærede han sig uskyldig blandt andet med henvisning til et kvitteringbilag med hans underskrift udstedt 8. april i byen Goma i Den Demokratiske Republik Congo. Ifølge en kriminalteknisk erklæring fra Rigspolitiet i Danmark er der »en til sikkerhed grænsende sandsynlighed for« , at underskriften på bilaget er Twagirayezus.

Den 12. januar blev han løsladt, efter han dagen før var blevet frikendt ved domstolen. Men han har ikke tilladelse til at forlade Rwanda, fremgår det af en skrivelse fra Rigsadvokaten den 12. februar 2024. Frifindelsen er nemlig blevet anket, og appelretten har endnu ikke fastsat en dato for en høring om sagen.

I forbindelse med Rwandas anmodning om udlevering af Twagirayezu havde den danske statsadvokat fastsat en række betingelser. Udleveringen blev senere godkendt såvel af Retten i Hillerød som af Østre Landsret. Men tilsyneladende har udleveringsaftalen med betingelserne mellem Danmark og Rwanda ikke taget højde for den nuværende situation, hvor han er løsladt og skal opholde sig i landet i en ikke nærmere oplyst fremtid, indtil appelretten har behandlet sagen.

I hvert fald afviser såvel Rwanda som Danmark at sørge for hans underhold i Kigali.

Det centrale spørgsmål er derfor, hvor langt den danske stats ansvar rækker for Twagirayezu, når først han er udleveret. Hvem skal sørge for, at han har tilstrækkelige midler til at opretholde livet og få et sted at sove?


Venner betaler for underhold

Indtil videre har Twagirayezus venner og netværk stået for hans underhold.

»De fleste donorer er fra hans netværk i Baptistkirken i Herlev, hvor Wenceslas var medlem og kom i alle årene i Danmark,« siger Rasmus Hylleberg, der også er baptist og har kendt Twagirayezu siden 2003

Ole Lundegaard, præst i Herlev Baptiskirke, bekræfter, at medlemmer af menigheden har sørget for først et hotelværelse, siden leje af en lille lejlighed i Kigali til Twagirayezu.

»Wenceslas har ikke en øre. Han er et kendt og elsket medlem af vores kirke, og jeg fortalte om hans situation en søndag formiddag i kirken og spurgte, om nogen ville være med til at betale. Vi er vel en 20-25 medlemmer, som måned for måned betaler for ham,« siger Ole Lundegaard, der skønner, at Twagirayezu kan klare sig for 7-8.000 kroner om måneden.

Rasmus Hylleberg har selv boet med sin familie i Rwanda i 2015-17. Han er byrådsmedlem for Venstre i Roskilde og folketingskandidat, og hans familie er venner med Twagirayezu, hans hustru og hans fire børn.

»Derfor gik jeg selvfølgelig ind i sagen, da han pludselig og meget overraskende blev varetægtsfængslet i 2017,« siger Hylleberg, der har fuldmagt fra Twagirayezu til at tale om hans sag. Han har skrevet kronikker og også deltaget i to DR-dokumentarer om Twagirayezu.

Hylleberg finder det »dybt kritisabelt« , at Rigsadvokaten ikke har forberedt sig på denne situation.

»Jeg er meget overrasket og forstemt over, at Danmark efterlader en dansk statsborger i denne situation, hvor han reelt er sat på gaden i Rwanda. Danmark har udleveret en dansk statsborger til retsforfølgelse og har selvsagt ansvaret for ham, indtil han er hjemme i Danmark igen,« siger han.

Peter Vedel Kessing fra Institut for Menneskerettigheder kender ikke til domme fra Den Europæiske Menneskeretsdomstol eller andre steder, hvor netop den situation, som Twagirayezu er havnet i, er behandlet.

»I Danmark ville man ofte fortsætte varetægtsfængsling i en sag, der var anket. Men åbenbart ikke i Rwanda. Det har man åbenbart ikke tænkt på fra dansk side. Mit bud vil være, at når Rwanda har krævet ham udleveret, så skulle man tro, at de hænger på ansvaret for hans underhold,« siger han.

- Han er dansk statsborger. Hvilke rettigheder giver det ham i den situation, har er havnet i?

»Som dansk statsborger kan man efter omstændighederne få bistand fra Udenrigsministeriet til for eksempel fængselsbesøg, monitorering af retssager eller kontakt til en advokat og lignende.«

Ole Terkelsen, lektor på Aarhus Universitet, er enig med Kessing.

»Som systemet er konstrueret, må det i udgangspunktet være Rwanda, der har ansvaret. Det er svært at pege på et retligt ophæng for, at Danmark i en sådan situation har en forpligtelse,« siger han.

Ole Terkelsen mener, at Twagirayezus sag indeholder en interessant problematik, der ikke har været opmærksomhed om før. Og som man må overveje at få præciseret i fremtidige sager.

»Det forhold, at Danmark siden 2002 har besluttet at udlevere danske statsborgere til lande uden for Norden og EU rejser nogle nye spørgsmål, som man ikke tidligere har overvejet. En løsning kunne være, at man fra dansk side stillede det som en betingelse, at det land, som der udleveres til, også har ansvaret i en lignende situation.«


Rwanda og Danmark tolker ordlyd forskelligt

En af statsadvokatens betingelser for udleveringen lød, at Twagirayezu i tilfælde af fængselsstraf skulle afsone i Danmark, eftersom han er dansk statsborger. En anden, at han »under hele opholdet i Rwanda« skal være »placeret i et fængsel« , der som minimum opfylder menneskerettighederne. Men Twagirayezu er ikke længere fængslet. Tværtimod vil han »nyde samme frihed som andre frie personer i Rwanda« , som landets myndigheder nu har meddelt Rigsadvokaten via Udenrigsministeriet.

Rwanda fortolker nemlig betingelsen sådan, at den kun dækker den periode, hvor Twagirayezu sad varetægtsfængslet. Rigsadvokaten derimod mener, at Rwanda som følge af betingelsens ordlyd om »hele opholdet i Rwanda« har ansvaret for at sikre »opholdssted og daglige fornødenheder« under ankesagens behandling. Derfor vil Rigsadvokaten nu indlede en dialog med myndighederne i Rwanda om betalingsspørgsmålet.

Udleveringsaftalen må på dette punkt være uklar, og det gør spørgsmålet interessant også i forhold til kommende udleveringssager, eksempelvis når sagen om udlevering af Niels Holck til Indien på grund af våbennedkastning tilbage i 1995 begynder til maj.


Rwanda bestemmer

Information har spurgt Udenrigsministeriet, hvor langt Danmarks ansvar rækker for hans underhold, hvis ikke Rwanda tilbyder at betale, og hvad man som dansk statsborger har af rettigheder har i en situation som den, Wenceslas Twagirayezu er havnet i. Og hvad han kan forvente af hjælp fra dansk side.

Ministeriet henviser i en mail til Rigsadvokaten for svar på de første to spørgsmål og skriver som svar på det tredje: »Udenrigsministeriet yder fortsat konsulær bistand, herunder fra vores projektkontor i Kigali.«

I en mail svarer Rigsadvokaten, at udleveringsaftalen gælder, indtil der er en endelig dom i sagen, og omfatter derfor også en eventuel ankesag i Rwanda.

»Når en dansk domstol har taget stilling til, at der kan ske udlevering, er anklagemyndighedens rolle i sagen som udgangspunkt slut. Straffesagen bliver derefter gennemført i det andet land efter deres nationale spilleregler, og afgørelsen bliver truffet af deres domstole,« skriver Rigsadvokaten og fortsætter:

»Rigsadvokaten er i dialog med myndighederne i Rwanda om de forhold, den danske statsborger vil være undergivet under ankesagens behandling, og indtil der foreligger en endelig dom i straffesagen. Men også her er det i sidste ende myndighederne i Rwanda, der bestemmer.«

Det er ikke godt nok, mener Rasmus Hylleberg.

Han håber på, at »denne sag nu løftes politisk, så der kan komme skred i tingene« , og at Danmark »med det samme får hjulpet Wenceslas med ordentlige opholdsvilkår i Rwanda og får aftalt en klar proces med de rwandiske myndigheder om ankeprocessen, så den ikke trækker urimeligt ud på samme måde, som retssagen har fået lov at gøre det de seneste fem år« .


Ikke vurderet skyldsspørgsmål i Danmark

Da Statsadvokaten for Særlig Økonomisk og International Kriminalitet i oktober 2017 besluttede at efterkomme en anmodning fra Rwanda om at få Twagirayezu udleveret, skulle der ikke fra dansk side tages stilling til, om han var skyldig eller ej i anklagen om delagtighed i folkemordet. Kun om betingelserne for en udlevering var opfyldt, som de er beskrevet i udleveringsloven.

Og det var de, vurderede statsadvokaten og henviste blandt andet til, at sagen ikke var forældet, fordi drab ikke forældes, og efter en række garantier fra Rwanda var der opstillet syv betingelser for en udlevering. Twagirayezu måtte ikke uden tilladelse fra Rigsadvokaten retsforfølges for andre forhold end de, der lå til grund for udleveringen, hans sag måtte ikke uden tilladelse fra Rigsadvokaten behandles ved en særdomstol, han måtte ikke idømmes dødsstraf, og efter en eventuel fængselsdom skulle han tilbage til Danmark og afsone.

Desuden skulle han »under hele opholdet i Rwanda« være placeret i fængsel, der lever op til menneskerettighederne, og der skulle være besøgsadgang for danske diplomatiske repræsentanter. Endelig skulle hans sag fremmes »med størst mulig hurtighed« , og det tidsrum, som Twagirayezu havde været varetægtsfængslet i Danmark forud for udleveringen (siden maj 2017), skulle fratrækkes en eventuel fængselsdom i Rwanda.

Da Retten i Hillerød behandlede sagen, skulle dommeren ikke vurdere skyldsspørgsmålet, men kun om Rigsadvokatens beslutning om udlevering var lovlig, herunder om der var et tilstrækkeligt bevisgrundlag for udleveringen, således som det er krævet ifølge udleveringsloven.


Dommen er ikke oversat

Statsadvokaten fandt, at bevisgrundlaget var tilstrækkeligt, men det blev modsagt af Twagirayezus advokat, Bjørn Elmquist. Han henviste til, at der udelukkende var tale om vidneforklaringer - altså ingen konkrete eller fysiske beviser - indhentet næsten 20 år efter gerningstidspunktet. Elmquist fandt det påfaldende, at ikke en eneste af knap 40 vidner, som var blevet afhørt dels af dansk, dels af rwandisk politi nogen sinde tidligere skulle have udtalt sig om hans klient. Heller ikke under de meget omfattende lokale såkaldte Gacaca-domstole var Twagirayezu blevet nævnt.

I forhold til de opstillede betingelser for udleveringen kritiserede Elmquist endvidere, at statsadvokaten ikke også havde opstillet en betingelse om monitorering, det vil sige mulighed for at følge den kommende straffesags gang i Rwanda. Ifølge Elmquist var der nemlig stor usikkerhed om den reelle værdi af de garantier, Rwanda havde givet.

Retten havde dog efter udleveringsloven ikke mulighed for at ændre eller opstille yderligere vilkår for en udlevering, og i dommen fra april 2018 medgav byretten, at der var uoverensstemmelse mellem nogle af vidneforklaringerne og »nogen usikkerhed« , men ikke nok til at der savnes et bevismæssigt grundlag for udleveringen.

Retten fandt det - med en omvendt formulering - heller ikke fastslået, at Twagirayezu ville risikere ikke at få en retfærdig rettergang inden en rimelig frist. Og der var i øvrigt ikke omstændigheder i sagen, der efter Den Europæiske Menneskerettighedskonvention kunne begrunde et afslag på Rwandas anmodning, mente dommerne.

Efter en kære fra Twagirayezu vandrede sagen videre til Østre Landsret, hvor tre landsdommere i september 2018 stadfæstede afgørelsen med henvisning til byretsdommens argumentation. At Rigsadvokaten ikke havde stillet krav om monitorering, kunne ikke føre til en anden vurdering. Selve udleveringen fandt sted i december samme år, efter at Twagirayezu havde været varetægtsfængslet i Danmark i halvandet år.

Foreløbig findes den frikendende dom kun på kinyarwanda, og Rigsadvokaten har endnu ikke modtaget en oversættelse til engelsk. Ifølge Rasmus Hylleberg har to dommere stemt for frifindelse, mens én har afgivet dissens. Som han forstår dommen, efter at rwandiske bekendte mundtligt har oversat den for ham, har Twagirayezu fået medhold på alle punkter.

»Det tragikomiske er, at Wenceslas ville være blevet fløjet hjem til afsoning, hvis han var blevet dømt. Så havde han i det mindste haft kost og logi i et dansk fængsel,« siger Hylleberg og fortsætter:

»Nu er han frikendt for samtlige anklager efter mere end seks års varetægtsfængsling og er blot efterladt på gaden i Rwanda, hverken fri eller fanget. Det er et menneskeligt og retligt svigt, som jeg ikke havde troet kunne overgå en dansk statsborger.«

Frivillige ved Mubirizis-kirken, hvor mere end 14.000 tutsier blev dræbt under folkedrabet i 1994. Den danske statsborger Wenceslas Twagirayezu er frikendt for deltagelse i folkedrabet, men kan ikke komme hjem til Danmark","Andre end holocaust",,,,,,,,,
"Frikendt, men ikke fri","Fem år efter, den danske statsborger Wenceslas Twagirayezu blev udleveret til Rwanda og anklaget for folkedrab, er han frikendt. Men sagen er anket, og han må ikke rejse hjem. Imens strides Danmark og Rwanda om hans underhold.
Den 12. januar i år blev en dansk statsborger frikendt efter fem års varetægtsfængsling i Rwanda, hvor han var anklaget for at have deltaget i folkedrabet i 1994. Nu har myndighederne anket sagen. Han må ikke forlade Rwanda, men leve af, hvad hans danske venner og bekendte kan sende til ham.

Det er langtfra en hverdagsbegivenhed, at danske statsborgere udleveres til retsforfølgelse i lande uden for EU og Norden. Det skete første gang i september 2009, da Camilla Broe blev udleveret til USA i en narkosag. Ni år senere blev Wenceslas Twagirayezu den næste i rækken.

Den tidligere skolelærer var flygtet fra Rwanda i 2001 og blevet dansk statsborger i 2014. I december 2018 blev han som etnisk hutu udleveret til Rwanda og anklaget for delagtighed i folkedrabet i 1994, hvor over en halv million tutsier blev dræbt.

Konkret var han sigtet af myndighederne i Rwanda for i syv konkrete tilfælde i begyndelsen af april 1994 at have deltaget i folkedrabet. Selv erklærede han sig uskyldig blandt andet med henvisning til et kvitteringbilag med hans underskrift udstedt 8. april i byen Goma i Den Demokratiske Republik Congo. Ifølge en kriminalteknisk erklæring fra Rigspolitiet i Danmark er der »en til sikkerhed grænsende sandsynlighed for«, at underskriften på bilaget er Twagirayezus.

Den 12. januar blev han løsladt, efter han dagen før var blevet frikendt ved domstolen. Men han har ikke tilladelse til at forlade Rwanda, fremgår det af en skrivelse fra Rigsadvokaten den 12. februar 2024. Frifindelsen er nemlig blevet anket, og appelretten har endnu ikke fastsat en dato for en høring om sagen.

I forbindelse med Rwandas anmodning om udlevering af Twagirayezu havde den danske statsadvokat fastsat en række betingelser. Udleveringen blev senere godkendt såvel af Retten i Hillerød som af Østre Landsret. Men tilsyneladende har udleveringsaftalen med betingelserne mellem Danmark og Rwanda ikke taget højde for den nuværende situation, hvor han er løsladt og skal opholde sig i landet i en ikke nærmere oplyst fremtid, indtil appelretten har behandlet sagen.

I hvert fald afviser såvel Rwanda som Danmark at sørge for hans underhold i Kigali.

Det centrale spørgsmål er derfor, hvor langt den danske stats ansvar rækker for Twagirayezu, når først han er udleveret. Hvem skal sørge for, at han har tilstrækkelige midler til at opretholde livet og få et sted at sove?

Venner betaler for underhold

Indtil videre har Twagirayezus venner og netværk stået for hans underhold.

»De fleste donorer er fra hans netværk i Baptistkirken i Herlev, hvor Wenceslas var medlem og kom i alle årene i Danmark,« siger Rasmus Hylleberg, der også er baptist og har kendt Twagirayezu siden 2003

Ole Lundegaard, præst i Herlev Baptiskirke, bekræfter, at medlemmer af menigheden har sørget for først et hotelværelse, siden leje af en lille lejlighed i Kigali til Twagirayezu.

»Wenceslas har ikke en øre. Han er et kendt og elsket medlem af vores kirke, og jeg fortalte om hans situation en søndag formiddag i kirken og spurgte, om nogen ville være med til at betale. Vi er vel en 20-25 medlemmer, som måned for måned betaler for ham,« siger Ole Lundegaard, der skønner, at Twagirayezu kan klare sig for 7-8.000 kroner om måneden.

Rasmus Hylleberg har selv boet med sin familie i Rwanda i 2015-17. Han er byrådsmedlem for Venstre i Roskilde og folketingskandidat, og hans familie er venner med Twagirayezu, hans hustru og hans fire børn.

»Derfor gik jeg selvfølgelig ind i sagen, da han pludselig og meget overraskende blev varetægtsfængslet i 2017,« siger Hylleberg, der har fuldmagt fra Twagirayezu til at tale om hans sag. Han har skrevet kronikker og også deltaget i to DR-dokumentarer om Twagirayezu.

Hylleberg finder det »dybt kritisabelt«, at Rigsadvokaten ikke har forberedt sig på denne situation.

»Jeg er meget overrasket og forstemt over, at Danmark efterlader en dansk statsborger i denne situation, hvor han reelt er sat på gaden i Rwanda. Danmark har udleveret en dansk statsborger til retsforfølgelse og har selvsagt ansvaret for ham, indtil han er hjemme i Danmark igen,« siger han.

Peter Vedel Kessing fra Institut for Menneskerettigheder kender ikke til domme fra Den Europæiske Menneskeretsdomstol eller andre steder, hvor netop den situation, som Twagirayezu er havnet i, er behandlet.

»I Danmark ville man ofte fortsætte varetægtsfængsling i en sag, der var anket. Men åbenbart ikke i Rwanda. Det har man åbenbart ikke tænkt på fra dansk side. Mit bud vil være, at når Rwanda har krævet ham udleveret, så skulle man tro, at de hænger på ansvaret for hans underhold,« siger han.

Han er dansk statsborger. Hvilke rettigheder giver det ham i den situation, har er havnet i?

»Som dansk statsborger kan man efter omstændighederne få bistand fra Udenrigsministeriet til for eksempel fængselsbesøg, monitorering af retssager eller kontakt til en advokat og lignende.

Ole Terkelsen, lektor på Aarhus Universitet, er enig med Kessing.

»Som systemet er konstrueret, må det i udgangspunktet være Rwanda, der har ansvaret. Det er svært at pege på et retligt ophæng for, at Danmark i en sådan situation har en forpligtelse,« siger han.

Ole Terkelsen mener, at Twagirayezus sag indeholder en interessant problematik, der ikke har været opmærksomhed om før. Og som man må overveje at få præciseret i fremtidige sager.

»Det forhold, at Danmark siden 2002 har besluttet at udlevere danske statsborgere til lande uden for Norden og EU rejser nogle nye spørgsmål, som man ikke tidligere har overvejet. En løsning kunne være, at man fra dansk side stillede det som en betingelse, at det land, som der udleveres til, også har ansvaret i en lignende situation.

Tolker ordlyd forskelligt

En af statsadvokatens betingelser for udleveringen lød, at Twagirayezu i tilfælde af fængselsstraf skulle afsone i Danmark, eftersom han er dansk statsborger. En anden, at han »under hele opholdet i Rwanda« skal være »placeret i et fængsel«, der som minimum opfylder menneskerettighederne. Men Twagirayezu er ikke længere fængslet. Tværtimod vil han »nyde samme frihed som andre frie personer i Rwanda«, som landets myndigheder nu har meddelt Rigsadvokaten via Udenrigsministeriet.

Rwanda fortolker nemlig betingelsen sådan, at den kun dækker den periode, hvor Twagirayezu sad varetægtsfængslet. Rigsadvokaten derimod mener, at Rwanda som følge af betingelsens ordlyd om »hele opholdet i Rwanda« har ansvaret for at sikre »opholdssted og daglige fornødenheder« under ankesagens behandling. Derfor vil Rigsadvokaten nu indlede en dialog med myndighederne i Rwanda om betalingsspørgsmålet.

Udleveringsaftalen må på dette punkt være uklar, og det gør spørgsmålet interessant også i forhold til kommende udleveringssager, eksempelvis når sagen om udlevering af Niels Holck til Indien på grund af våbennedkastning tilbage i 1995 begynder til maj.

Rwanda bestemmer

Information har spurgt Udenrigsministeriet, hvor langt Danmarks ansvar rækker for hans underhold, hvis ikke Rwanda tilbyder at betale, og hvad man som dansk statsborger har af rettigheder har i en situation som den, Wenceslas Twagirayezu er havnet i. Og hvad han kan forvente af hjælp fra dansk side.

Ministeriet henviser i en mail til Rigsadvokaten for svar på de første to spørgsmål og skriver som svar på det tredje: »Udenrigsministeriet yder fortsat konsulær bistand, herunder fra vores projektkontor i Kigali.

I en mail svarer Rigsadvokaten, at udleveringsaftalen gælder, indtil der er en endelig dom i sagen, og omfatter derfor også en eventuel ankesag i Rwanda.

»Når en dansk domstol har taget stilling til, at der kan ske udlevering, er anklagemyndighedens rolle i sagen som udgangspunkt slut. Straffesagen bliver derefter gennemført i det andet land efter deres nationale spilleregler, og afgørelsen bliver truffet af deres domstole,« skriver Rigsadvokaten og fortsætter:

»Rigsadvokaten er i dialog med myndighederne i Rwanda om de forhold, den danske statsborger vil være undergivet under ankesagens behandling, og indtil der foreligger en endelig dom i straffesagen. Men også her er det i sidste ende myndighederne i Rwanda, der bestemmer.

Det er ikke godt nok, mener Rasmus Hylleberg.

Han håber på, at »denne sag nu løftes politisk, så der kan komme skred i tingene«, og at Danmark »med det samme får hjulpet Wenceslas med ordentlige opholdsvilkår i Rwanda og får aftalt en klar proces med de rwandiske myndigheder om ankeprocessen, så den ikke trækker urimeligt ud på samme måde, som retssagen har fået lov at gøre det de seneste fem år«

Ikke vurderet i Danmark

Da Statsadvokaten for Særlig Økonomisk og International Kriminalitet i oktober 2017 besluttede at efterkomme en anmodning fra Rwanda om at få Twagirayezu udleveret, skulle der ikke fra dansk side tages stilling til, om han var skyldig eller ej i anklagen om delagtighed i folkemordet. Kun om betingelserne for en udlevering var opfyldt, som de er beskrevet i udleveringsloven.

Og det var de, vurderede statsadvokaten og henviste blandt andet til, at sagen ikke var forældet, fordi drab ikke forældes, og efter en række garantier fra Rwanda var der opstillet syv betingelser for en udlevering. Twagirayezu måtte ikke uden tilladelse fra Rigsadvokaten retsforfølges for andre forhold end de, der lå til grund for udleveringen, hans sag måtte ikke uden tilladelse fra Rigsadvokaten behandles ved en særdomstol, han måtte ikke idømmes dødsstraf, og efter en eventuel fængselsdom skulle han tilbage til Danmark og afsone.

Desuden skulle han »under hele opholdet i Rwanda« være placeret i fængsel, der lever op til menneskerettighederne, og der skulle være besøgsadgang for danske diplomatiske repræsentanter. Endelig skulle hans sag fremmes »med størst mulig hurtighed«, og det tidsrum, som Twagirayezu havde været varetægtsfængslet i Danmark forud for udleveringen (siden maj 2017), skulle fratrækkes en eventuel fængselsdom i Rwanda.

Da Retten i Hillerød behandlede sagen, skulle dommeren ikke vurdere skyldsspørgsmålet, men kun om Rigsadvokatens beslutning om udlevering var lovlig, herunder om der var et tilstrækkeligt bevisgrundlag for udleveringen, således som det er krævet ifølge udleveringsloven.

Dommen er ikke oversat

Statsadvokaten fandt, at bevisgrundlaget var tilstrækkeligt, men det blev modsagt af Twagirayezus advokat, Bjørn Elmquist. Han henviste til, at der udelukkende var tale om vidneforklaringer altså ingen konkrete eller fysiske beviser indhentet næsten 20 år efter gerningstidspunktet. Elmquist fandt det påfaldende, at ikke en eneste af knap 40 vidner, som var blevet afhørt dels af dansk, dels af rwandisk politi nogen sinde tidligere skulle have udtalt sig om hans klient. Heller ikke under de meget omfattende lokale såkaldte Gacaca-domstole var Twagirayezu blevet nævnt.

I forhold til de opstillede betingelser for udleveringen kritiserede Elmquist endvidere, at statsadvokaten ikke også havde opstillet en betingelse om monitorering, det vil sige mulighed for at følge den kommende straffesags gang i Rwanda. Ifølge Elmquist var der nemlig stor usikkerhed om den reelle værdi af de garantier, Rwanda havde givet.

Retten havde dog efter udleveringsloven ikke mulighed for at ændre eller opstille yderligere vilkår for en udlevering, og i dommen fra april 2018 medgav byretten, at der var uoverensstemmelse mellem nogle af vidneforklaringerne og »nogen usikkerhed«, men ikke nok til at der savnes et bevismæssigt grundlag for udleveringen.

Retten fandt det med en omvendt formulering heller ikke fastslået, at Twagirayezu ville risikere ikke at få en retfærdig rettergang inden en rimelig frist. Og der var i øvrigt ikke omstændigheder i sagen, der efter Den Europæiske Menneskerettighedskonvention kunne begrunde et afslag på Rwandas anmodning, mente dommerne.

Efter en kære fra Twagirayezu vandrede sagen videre til Østre Landsret, hvor tre landsdommere i september 2018 stadfæstede afgørelsen med henvisning til byretsdommens argumentation. At Rigsadvokaten ikke havde stillet krav om monitorering, kunne ikke føre til en anden vurdering. Selve udleveringen fandt sted i december samme år, efter at Twagirayezu havde været varetægtsfængslet i Danmark i halvandet år.

Foreløbig findes den frikendende dom kun på kinyarwanda, og Rigsadvokaten har endnu ikke modtaget en oversættelse til engelsk. Ifølge Rasmus Hylleberg har to dommere stemt for frifindelse, mens én har afgivet dissens. Som han forstår dommen, efter at rwandiske bekendte mundtligt har oversat den for ham, har Twagirayezu fået medhold på alle punkter.

»Det tragikomiske er, at Wenceslas ville være blevet fløjet hjem til afsoning, hvis han var blevet dømt. Så havde han i det mindste haft kost og logi i et dansk fængsel,« siger Hylleberg og fortsætter:

»Nu er han frikendt for samtlige anklager efter mere end seks års varetægtsfængsling og er blot efterladt på gaden i Rwanda, hverken fri eller fanget. Det er et menneskeligt og retligt svigt, som jeg ikke havde troet kunne overgå en dansk statsborger.

Det forhold, at Danmark siden 2002 har besluttet at udlevere danske statsborgere til lande uden for Norden og EU, rejser nogle nye spørgsmål, som man ikke tidligere har overvejet

Det tragikomiske er, at Wenceslas ville være blevet fløjet hjem til afsoning, hvis han var blevet dømt. Så havde han i det mindste haft kost og logi i et dansk fængsel

Frivillige ved Mubirizis-kirken, hvor mere end 14.000 tutsier blev dræbt under folkedrabet i 1994. Den danske statsborger Wenceslas Twagirayezu er frikendt for deltagelse i folkedrabet, men kan ikke komme hjem til Danmark. Clement di Roma","Andre end holocaust",,,,,,,,,
"Taxichaufføren fra Rudkøbing overlevede folkedrabet i Srebrenica","I en lille bjergby i den østlige del af Bosnien-Hercegovina blev der i juli 1995 begået et folkedrab. Flere end 8000 drenge og mænd blev myrdet. Den langelandske taxichauffør, Ibro Husic, overlevede massakren i Srebrenica. Nu deler han for første gang sin historie med omverdenen.
SREBRENICA/RUDKØBING: Ibro Husic tilslutter sig kolonnen med flere tusinde mænd. Kolonnen af mænd er flere kilometer lang.

De har alle truffet beslutningen om at flygte igennem skoven, da byen Srebrenica i Bosnien-Hercegovina ikke er sikker længere. Fjenderne er på vej. Dette er den eneste mulighed, hvis mændene skal have nogen som helst chance for at overleve.

Han ved i dag, at hvis han var blevet i Srebrenica, var han blevet dræbt af en militssoldat.

Højst sandsynligt var han blevet sat sammen med en gruppe af mænd og drenge, hvor de enkeltvis blev skudt i ryggen, mens de sad på knæ foran gerningsmændene.

Det er det sidste, Ibro Husic ønsker. Han vil hellere træde på en mine eller blive ramt af granatsplinter og dermed dø i skoven, end han vil falde tilbage i en soldats hænder. De skal ikke have æren af at dræbe ham, og hvis han dør, vil han gerne dø med viden om, at han kæmpede for sit liv til det sidste.

- Frygten var det værste. Ingen kunne vide sig sikker. Jeg vidste bare, jeg ikke ville falde tilbage i fjendens hænder, fortæller Ibro Husic, som konstant var på vagt.

Men så begynder granaterne at falde. En for en. Og panikken breder sig blandt kolonnen af mænd, som alle løber hver deres vej.

Det er den dengang 24-årige Ibro Husic' værste mareridt.

Desværre er det ikke en dårlig drøm. Det er hans virkelighed 10. juli 1995 og dagene derefter.

- Jeg ved ikke, hvordan vi overlevede, fortæller han i dag.

Ibro Husic sidder i sit hus i Rudkøbing og fortæller, da hans mobil ringer. - Byens Taxi, det er Ibro, svarer han.

Taxichauffør med svær baggrund For omkring et år siden overtog den 53-årige chauffør Byens Taxa i Rudkøbing. Det er et job, han lægger mange timer i. Han arbejder om natten - især i weekenderne. Når han er færdig med sin vagt, er det direkte i seng.

- Jeg har altid arbejdet, og det er nok det, der har reddet mig, fortæller han.

Sagen er den, at mange nok kender til Ibro Husic. Han er taxichaufføren på Langeland med bosnisk baggrund. Men de fleste kender næppe hans historie. Den går han ikke rundt og fortæller.

Hvert år, når kalenderen siger juli-måned, bliver han mindet om en tid, han helst vil glemme. Hvert år på dette tidspunkt er han at finde i Bosnien-Hercegovina. Specifikt i den lille bjergby i den østlige del af landet, Srebrenibarndomshjem ca. For at besøge alle dem, han har mistet.

Naboer, venner, bedsteforældre, forældre. Og hans lillebror.

Og dem, han ikke kender, men hvis skæbner, han har hørt om.

Men i år, for første gang, bliver han i Rudkøbing. Han skal arbejde. Der er en del festivaler på Langeland, og han ved, at der bliver efterspørgsel på taxichauffører. Men selv om hans krop er på Langeland, hvor han skal køre glade festivalgæster hjem, så er hans sjæl i Bosnien-Hercegovina

Hvert år i juli-måned begraves nyfundne knoglerester af ofrene til det, som kendes som Srebrenica-massakren. Det er en massakre, hvor over 8000 drenge og mænd måtte lade livet.

11. juli er den officielle mindedag.

- Jeg har det ikke godt. Alt det dårlige vender tilbage i juli-måned, forklarer taxichaufføren, hvis største ønske er at drømme om sin afdøde lillebror, der blev ramt af granatsplinter i starten af krigen og derefter døde.

Landsbyen brænder Konflikten i Bosnien brød ud i 1992, efter landet fik sin selvstændighed. Det blev startskuddet til Ibro Husic' flugt. Han husker tilbage på den dag, han stod på bjergsiden og kiggede ned på barndomshjemmet.

Omkring ham er hans naboer og familie. De står højt oppe på et bjerg og kan se ned på landsbyen, Pribidoli, der ligger godt 30 kilometer fra Srebrenica. Han ved ikke, at flugten snart vil indebære en farefuld færd gennem en skov, hvor kun ganske få vil overleve.

Nogle græder. Andre er stille. De er som skoldet af kogende vand. Ibro Husic kan ikke forstå det.

Den landsby, hvor han har haft sine bedste barndomsminder, er i brand. Hans er i brand.

Det sted, hvor han legede cowboy med naboens børn og sine søskende, forsvinder væk i flammerne.

- Jeg har ikke et sted at vende hjem til, tænker Ibro Husic, da alvoren går op for ham. Ingen troede, dette kunne ske. De politiske spændinger, som begyndte i 1991, ville gå over, tænkte de fleste fra landsbyen. Det samme gjorde Ibro Husic.

Men da ukendte gerningsmænd begyndte at sende granater ind over de omkringliggende landsbyer og derefter brændte husene ned, måtte Ibro Husic og hans familie flygte.

Situationen på bjerget står i stor kontrast til den stressfrie barndom, han har haft. I landsbyen var der altid meget at lave, og der var altid mange børn, som legede på engen.

Det er et liv, han savner, men som nu forsvinder i flammerne. - Det var den bedste del af mit liv. Pludselig var det væk, siger Ibro Husic i dag.

Overlevede på tandpasta Flugten fører Ibro Husic til et stort skovområde, som det vil tage dage at gå igennem. Han er sammen med en gruppe af omkring 50 mænd. Granaternes fald har gjort, at kolonnen af mænd er blevet splittet ad, og nu følger Ibro Husic efter en mand, som fortæller, at han kan vejen til byen Sapna.

Sapna er et muslimsk territorie, og der vil gruppen være i sikkerhed.

Flugten gennem skoven er frygtelig. I seks dage må Ibro Husic overleve uden vand og mad. Dagen før gruppen tager i skoven, spørger Ibro Husic sin fætter, der er læge, hvad han kan tage med for at overleve længst muligt.

Han får at vide, at tandpasta er et godt trick til at få salt i kroppen. Så Ibro Husic begiver sig ud på en seks dages rejse med tandpasta, et stykke brød og lidt sukker. Og en stor portion udholdenhed. Han ved ikke, hvor den kom fra. Mængden af mænd er dag for dag blevet mindre. Nogle vælger at gå deres egne veje. Andre mænd mister kontakten til flokken.

Og så er der dem, som enten har drukket forgiftet vand eller er blevet ramt af en granat.

De ligger døde i skovområdet.

Ibro Husic fortæller, at de er overbevist om, at det er fjenden, som har efterladt forgiftet mad i skoven. Ligesom de havde forgiftet vandet i floden.

Ibro Husic ser frygtelige ting i skoven. Det er svært at glemme. Døde mænd uden ansigter. Afskårne lemmer.

Men den tredje dag i skoven bliver den værste. Her hører han høje ekkoer af stemmer, der runger fra de omkringliggende bjerge og egne. Mange mænd har bevæget sig igennem skoven. Nogle har overgivet sig. Det er deres skæbner, Ibro Husic kan høre.

""Nermine, kom herned. Jeg er hernede,"" hører Ibro Husic tydeligt.

Det, han kan høre, er Ramo Osmanovic råbe efter sin søn, Nermin. Ramo Osmanovic er blevet fanget af serbiske styrker og er tvunget til at kalde på sin søn, der kommer frem fra sit skjul. Ramo bliver lovet, at de er i sikkerhed. Det er først mange år senere, at Ibro Husic hører om faren og sønnens skæbne. I 2008 bliver resterne af Ramo Osmanovic og sønnen Nermin fundet i en massegrav nær Srebrenica.

- Jeg kom godt igennem det hele i forhold til, hvordan andre klarede det, siger Ibro Husic, der stadig kan vågne med koldsved om natten uden at kunne huske sine drømme.

Flugten igennem skoven var dog tæt på at ende galt. Ibro Husic blev ramt af en granat og nåede næsten ikke i mål.

Den eneste tilbage fra hans generation Ibro Husic rømmer sig i sofaen.

Han besøger sin barndomsby hvert eneste år, og her er den første halve time den sværeste. Mennesker, der plejede at være der, er der ikke længere. Det prøver han at affinde sig med.

- Jeg mangler lyden af mennesker, fortæller han.

Ibro Husic fortæller, at der var 27 mænd på hans alder i hjembyen. De er kun fire tilbage, hvor Ibro Husic er en af dem. Når han tænker på alt, hvad han har oplevet, så er dette det sværeste.

- Det værste, jeg ved, er at være tilbage i landsbyen og se, at jeg er den eneste tilbage, siger han.

Han har svært ved at sætte ord på sine følelser. Det er nok fordi, at Ibro Husic hele sit liv har prøvet at skubbe sine oplevelser væk, forstår man på ham. Han vil ikke tænke på det, fordi han ved, at han bliver syg, hvis han dvæler for meget ved de svære tanker.

Det er også grunden til, at han ikke helt kan beskrive, hvordan det er at besøge mindesmærket og gravstedet i Srebrenica. Man skal selv opleve det for at forstå det, fortæller Ibro Husic. Her ligger ofrene for massakren begravet.

- Jeg kan kun sige, at 11. juli græder himlen i Srebrenica, og fuglene synger ikke.

I sikker havn I skoven er der sket det, der ikke måtte ske. Den mand, som kender vejen til den sikre zone i byen Sapna, er blevet forgiftet. Han har drukket vandet fra floden og er begyndt at se syner.

De 10 mænd, der er tilbage i gruppen, bærer på manden, der kender vejen. Han prøver fortsat at guide gruppen. Men så går det op for Ibro Husic og de andre, at de går i ring.

- Vi troede, at han ville kunne guide os alligevel på trods af, at han var blevet forgiftet, siger Ibro Husic, at gruppen tænkte.

- Men han var ikke ved sine fulde fem, tilføjer han. Gruppen går op på et bjerg for at danne sig et overblik. Fra bjerget har de udsigt til byerne. De kan se endemålet. Gruppen fortsætter op ad bjerge og ned ad bjerge. De er tæt på. Og så falder granaten.

Ud af de 50 mænd, som tog på den farefulde rejse sammen, er der 10 tilbage. Granaten dræber tre af dem.

Ibro Husic overlever, men granatsplinterne efterlader ar på hans krop, som han aldrig kommer af med.

- Vi var syv, der lykkedes med at komme frem til det frie territorie, fortæller Ibro Husic, der gennemlevede seks dages mareridt.

Det må ikke gentage sig Når Ibro Husic deler sin historie, som rummer traumatiske oplevelser, er det fordi, han håber, at verdenssamfundet vil tage ved lære af massakren i Srebrenica.

Massakren må ikke blive glemt. Han er et vidnesbyrd, der har overlevet massakren, men der er mange, der ikke har klaret det. De fortjener at blive husket, mener han.

- Det må aldrig nogensinde gentage sig. En dag er ikke nok til at mindes Srebrenica. Man bør huske Srebrenica 365 dage om året, siger Ibro Husic.


FAKTA FN INDFØRER MINDEDAG FOR MASSAKRE

23. maj 2024 vedtog FN's Generalforsamling, at 11. juli skal være international mindedag for folkedrabet i Srebrenica i Bosnien- Hercegovina.

Den første mindedag skal finde sted i 2025, som er 30-året for massakren.

I samme resolution fordømmer FN's Generalforsamling ""enhver benægtelse"" af folkedrabet.


FAKTA OMRÅDERNE OMKRING SREBRENICA

Ibro Husic' landsby, Pribedoli, ligger klods op af andre landsbyer. På den anden side af Drina-floden, ligger Serbien, der førte krig mod Bosnien- Hercegovina.

Områderne omkring Srebrenica og Ibro Husic' landsby er grønt og bjergrigt. Bjergene har været brugt som beskydningsområder.


FAKTA KRIGEN I BOSNIENHERCEGOVINA

FOLKEDRAB.DK

I 1992 bliver Bosnien-Hercegovina anerkendt som et selvstændigt land og løsriver sig dermed den socialistiske republik, Jugoslavien.

Bosnien var den etnisk mest sammenblandede republik i Jugoslavien. Landet bestod hovedsageligt af tre etniske grupper: De bosniske serbere, kroatere og muslimer.

De bosniske serbere ønskede ikke at blive en minoritet i landet men havde derimod planer om at skabe en ren etnisk, serbisk stat.

Straks efter Bosniens selvstændighed brød der kampe ud i den nordlige og østlige del af landet.


FAKTA EFTERSPILLET: ET STORT AR I SJÆLEN

FOLKEDRAB.DK

Ud af de 10.000 mænd, som flygtede i skoven, overlevede kun omkring 3000.

Nogle af dem blev fanget i deres flugt og blev sammen med de tilbageværende mænd i Srebrenica transporteret til nærliggende marker, skoler, lagerbygninger og i skoven, hvor de blev henrettet og smidt i massegrave.

Fra 12. til 20. juli 1995 blev mindst 8000 bosnisk-muslimske mænd og drenge myrdet af bosnisk-serbiske soldater.

Hvert år afholdes en ceremoni i Srebrenica 11. juli, hvor de jordiske rester af nyopdagede ofre begraves.


FAKTA MASSAKREN I SREBRENICA

FOLKEDRAB.DK

Efter at mere end 40.000 muslimer søgte tilflugt i Srebrenica, blev området erklæret for en sikker zone under FN""s beskyttelse. En af dem, som søgte tilflugt i byen, var Ibro Husic.

FN-tropperne kom for at bevare freden i området og tog våbnene fra de muslimske soldater. FN-tropperne var dog ikke forberedt på krig, da de bosnisk-serbiske styrker indtog byen i juli 1995.

Kvinder blev voldtaget, mænd blev myrdet, og huse blev brændt ned.

Derfor valgte mere end 10.000 muslimske mænd at flygte natten mellem 11. og 12. juli 1995. Ibro Husic tilsluttede sig en af de første grupper, da han hørte, bosniskserbiske styrker var på vej.

Han oplyser, at han drog på en farlig rejse 10. juli 1995 med kun tandpasta, et stykke brød og lidt sukker på sig.


FAKTA HVEM VAR INVOLVERET I KRIGEN?

FOLKEDRAB.DK, ENCYCLOPÆDIA BRITANNICA

Krigen var mellem landets tre etniske grupper, hvor serberne var de primære aggressorer.

I mange tilfælde blev forbrydelserne begået af ofrenes naboer og venner. Dog oplyser Ibro Husic, at det var ukendte gerningsmænd, der brændte hans landsby ned.

Krigen i Bosnien blev støttet med tropper og våben fra Serbien og Kroatien. Også NATO og FN var involveret i krigen. Krigen kan af denne grund derfor ikke betegnes som en borgerkrig.


FAKTA SÅDAN ER ARTIKLEN BLEVET TIL...

Fortællingen om Ibro Husic er skabt på baggrund af flere interviews.

Fortællingen bygger på Ibro Husic' egne oplevelser af de nævnte hændelser og er skrevet ud fra hans hukommelse.

Så vidt, det har været muligt, er udsagnene blevet faktatjekket.

Torsdag 11. juli er 29-året for folkedrabet i Srebrenica i Bosnien-Hercegovina. Den langelandske taxichauffør. Ibro Husic, overlevede mirakuløst en udmagrende flugt gennem en skov. Foto: Aida Jahic","Andre end holocaust",,,,,,,,,
"Tysklands præsident kritiserer Elon Musk for skyld-kommentar","På 80-året for Auschwitz' befrielse understreger Frank-Walter Steinmeier, at Tysklands ansvar aldrig udløber.

WARSZAWA - Der er ingen udløb på ansvar.

Sådan lyder det fra Tysklands præsident, Frank-Walter Steinmeier, mandag under et besøg i Auschwitz i Polen på 80-året for befrielsen af koncentrationslejren.

Det skriver nyhedsbureauet DPA.

Præsidentens udtalelse kommer som et svar på Tesla-chef Elons Musks kommentarer, om at landet har ""for meget fokus på tidligere skyld"" - udtalelser præsidenten mandag kritiserer.

Foruden at være tech-chef og milliardær er Musk ligeledes en tæt rådgiver for den amerikanske præsident Donald Trump.

- Børn skal ikke være skyldige for deres oldeforældres synder, sagde Musk i weekenden under et online vælgermøde med det tyske højrefløjsparti Alternative für Deutschland (AfD).

Under besøget i Auschwitz understreger Steinmeier, at det, der skete i de tyske koncentrationslejre under Anden Verdenskrig, er ""en del af vores historie og derfor også en del af vores identitet, som vi må affinde os med"".

Steinmeiers besøg i Auschwitz er en del af en større mindeceremoni for at markere, at sovjetiske soldater 27. januar for 80 år siden ankom til lejren og satte en stopper for nazisternes rædsler.

Internationalt er 27. januar desuden kendt som Auschwitz-dagen, hvor verden markerer Holocaust, massedrabet på jøder.

Fra dansk side deltager kong Frederik, dronning Mary og statsminister Mette Frederiksen.

Storbritanniens kong Charles og Ukraines præsident Volodymyr Zelenskyj er ligeledes blandt deltagerne.

På X har Statsministeriet delt et billede af Mette Frederiksen fra mindehøjtideligheden.

- Et kapitel mejslet i Europas historie, som vi aldrig må glemme, siger hun i opslaget fra ministeriet.

/ritzau/","Holocaust",,,,,,,,,"ritzau"
"MINDEDES MORK TID","Dybt berort Frederik Og Mary til mindeceremoni i Polen Sammen med en lang række kongelige samt stats- Og regeringschefer fra hele verden markerede kong Frederik Og dronning Mary 80-årsdagen for befrielsen af den berygtede koncentrationslejr Auschwitz i Polen.

Med alvorlige miner og blanke øjne lyttede kong Frederik og dronning Mary sammen med kongelige fra rundt omkring i Europa og regeringschefer fra hele verden til rædselsberetninger fra Holocaust-overlevende gribende bønner og musikalske indslag med musik komponeret af Auschwitz-ofre.

Stemningen var fyldt af eftertænksomhed 0g dyb sorg, men også af håb for fremtiden, da 80-årsdagen for befrielsen af koncentrations- 0g udryddelseslejren Auschwitz blev markeret med en mindeceremoni i det tidligere Auschwitz II-Birkenau i Polen.

Danmark var også repræsenteret af statsminister Mette Frederiksen og fire danske overlevende fra den grusomme lejr, der var den største af de tyske koncentrationslejre under 2. Verdenskrig.

Auschwitz II-Birkenau opførtes i 1941-42 efter beslutningen om at gennemføre det systematiske folkemord på jøderne.

Det anslås, at omkring en million jøder og 150.000 andre blev dræbt i lejren.

Siden 1947 har Auschwitz fungeret som museum 0g mindesmærke for ofre og overlevende.

Under mindeceremonien mandag eftermiddag lyttede de mange gæster, deriblandt kong Frederik og dronning Mary, til flere gribende taler. Blandt andet af den 86-årige forfatter Tova Friedman, der på engelsk fortalte, at hun betragter den 27. januar, befrielsesdagen, som sin fødselsdag.

Hun var kun seks år, da hun blev befriet fra Auschwitz.

I sin tale mindedes hun, hvordan hun fra sit skjulested i en arbejdslejr så, hvordan alle børnene blev samlet op ""og sendt til deres død'  Jeg tænkte: Er jeg det eneste jødiske barn, der er tilbage i verden? lød det fortvivlet fra hende.

Efter at have lyttet til flere af de overlevende og også blandt andre den amerikanske forretningsmand og filantrop, præsident for World Jewish Congress Ronald S. Lauder, der ligesom mange andre understregede sin drøm om at stoppe intolerance i verden, var det tid til at tænde lys til minde om de mange Holocaust-ofre.

Med stille skridt gik først de overlevende, som der nu kun er 17 tilbage af, op og tændte lys, der blev placeret på en tom trækvogn, der står på togskinnerne i Auschwitz.

Vognen, der transporterede mennesker til lejrene, betragtes som et symbol på døden.

Derefter var det kong Frederik og dronning Mary, der gik op for at tænde lys med de andre kongelige. Alle stoppede et kort øjeblik op og sænkede hovederne for at vise deres respekt for de døde.

En enkelt overlevende brød sammen i gråd oppe og måtte trøstes.

For selvom de sidste Holocaust-overlevende nu har nået en høj alder, var det tydeligt, at minderne om den tragiske tid og de mange tab i Auschwitz langtfra var glemt.

Kong Frederik deltog også for 10 år siden, den 27. december 2015 i en højtideligholdelse for befrielsen af koncentrationslejren Auschwitz i Polen.


KONGELIGE PÅ RÆKKE

Det danske kongepar sad centralt placeret på første række, hvor kong Frederik sad ved siden af Storbritanniens kong Charles. Det så ud til, at de kongelige, som det er tradition, var placeret efter anciennitet, så de kongelige, der har siddet længst på tronen, sad nærmest det polske præsidentpar, Andrzej Duda og hans hustru, Agata. Således sad yderst til venstre Spaniens dronning Letizia og kong Felipe, der overtog tronen i juni 2014, derefter kom Hollands dronning Maxima og kong Willem-Alexander, der har været regent siden april 2013, så er det polske præsidentpar. Og derefter Belgiens kong Philippe, der overtog tronen i juli 2013, og dronning Mathilde, så er kong Charles, der har siddet på tronen siden september 2022 og til sidst yderst det nyeste kongepar, kong Frederik, der overtog tronen i januar sidste år, og dronning Mary.


DRONNINGEN BAR SÆRLIG BROCHE

Dronning Mary var ligesom de andre kongelige klædt i afdæmpet mørkt tøj. En smuk og historisk detalje ved hendes outfit var brochen. Det drejer sig om den såkaldte Efeubroche, der er en del af smykkerne i Det Danske Kongehus"" Løsørefideikommis. Dronningen havde valgt kun at bruge øverste del af brochen, en liggende oval med en roset og heri en stor diamant kranset af 10 mindre diamanter samt diamantbesatte snirkler. Den nederste del, som ikke blev brugt denne dag, er et aftageligt vedhæng formet som en efeugren. Brochen har tilhørt arveprinsesse Caroline, Frederik 6.'s datter (1793-1881), og blev fra hendes dødsbo i 1881 købt af Frederik 8.'s dronning Lovisa. Dronning Mary bar første gang brochen under gallamiddagen i forbindelse med det egyptiske statsbesøg.


MINDECEREMONI I LONDON

Imens kong Charles og mange andre kongelige tændte lys for Holocaust-ofrene ved mindeceremonien for Auschwitz"" 80-års befrielsesdag i Polen, gjorde prins William og prinsesse Catherine det samme i London. Ved arrangementet i The Guildhall mødte parret flere Holocaust-overlevende og tændte lys for de døde. Prins William holdt desuden en tale, og til sidst blev prinsen og prinsessen fotograferet sammen med de fremmødte.","Holocaust",,,,,,,,,
"Mand alvorligt såret ved holocaust-mindesmærke i Berlin","Ifølge politiet er en mand fredag blevet såret i Berlin. Hændelsen skete ved mindesmærket Holocaust Mahnmal.

En mand er fredag blevet alvorligt såret ved et holocaust-mindesmærke i den tyske hovedstad, Berlin.

Det skriver mediet Tagesspiegel. Hændelsen skete omkring klokken 18.00. Politiet har afspærret området.

Fredag aften skriver politiet i Berlin desuden på det sociale medie X, at en mand er blevet alvorligt såret af en ukendt person. Det skete ved et mindesmærke for Europas myrdede jøder.

En efterforskning er i gang på gerningsstedet, lyder det fra politiet.

En talskvinde fra politiet siger til nyhedsbureauet AFP, at ""den ukendte mand angreb den anden mand, muligvis med en skarp genstand"".

Hændelsen skete ved Holocaust Mahnmal, som ligger i centrum af Berlin.

/ritzau/","Holocaust",,,,,,,"ritzau",,
"Knivstikkeri ved Holocaust-mindesmærket i Berlin","Mellem den amerikanske ambassade og Holocaust-mindesmærket i Berlins Mitte-distrikt er en person blevet alvorligt såret i et knivstikkeri.","Holocaust",,,,,,,,,
"Mand alvorligt såret ved holocaust-mindesmærke i Berlin","En mand er fredag blevet alvorligt såret ved et holocaust-mindesmærke i den tyske hovedstad, Berlin. Det skriver mediet Tagesspiegel. Hændelsen skete omkring klokken 18.00. Politiet har afspærret området.

Fredag aften skriver politiet i Berlin desuden på det sociale medie X, at en mand er blevet alvorligt såret af en ukendt person. Det skete ved et mindesmærke for Europas myrdede jøder.

En efterforskning er i gang på gerningsstedet, lyder det fra politiet.

En talskvinde fra politiet siger til nyhedsbureauet AFP, at ""den ukendte mand angreb den anden mand, muligvis med en skarp genstand"".

Hændelsen skete ved Holocaust Mahnmal, som ligger i centrum af Berlin.

/ritzau/","Holocaust",,,,,,,,,
"Alice Weidel påstår: Holocaust bliver udnyttet politisk til at udløse skyld","SKYLD OG SKAM På ARD beklagede Alice Weidel sig over, at Holocaust bliver udnyttet i den aktuelle, politiske proces. Atmosfæren i Studiet var anspændt under mødet mellem Weidel og Caren Miosga.

Berlin. AfD""s formand Alice Weidel har udløst debat på sociale medier med udtalelser om en påstået politisk udnyttelse af Holocaust. Udtalelserne faldt søndag aften i programmet Caren Miosga på ARD. Her forklarede Weidel, at hendes lære af Holocaust er, at noget lignende aldrig må ske igen.

- På den anden side forstyrrer det, når Holocaust bliver politisk. Mindet om denne forbrydelse burde være hævet over den aktuelle politik, mente Alice Weigel.

Caren Miosga spurgte også ind til sidste uges mindehøjtidelighed i Forbundsdagen for nationalsocialismens ofre. Det udløste en skarp meningsudveksling.

- Hvorfor ruller De med øjnene? spurgte Miosga.

Det afviste Weidel dog at have gjort det.

Miosga mindede Weidel om, at hun tidligere havde brugt udtrykket »skyldkult« i forbindelse med Holocaust.

- Skyldkult kan jeg have sagt for år tilbage. Jeg mener, at tysk politik ikke bør være drevet af skyld, men af selvtillid og ansvar for fremtiden og især de unge i dette land, forklarede Alice Weidel.

Caren Miosga indvendte, at begrebet stammer fra den såkaldte nye højrefløj.

- Jeg er ligeglad med, hvor ordet kommer fra, lød svaret.

Allerede i begyndelsen af januar vakte Weidel opsigt, da hun i en samtale med den amerikanske techmilliardær Elon Musk kaldte Adolf Hitler for kommunist.

Lederen af instituttet for samtidshistorie i München, Andreas Wirsching, har betegnet denne påstand som grundlæggende forkert. Jeg mener, at tysk politik ikke bør være drevet af skyld, men af selvtillid. Alice Weidel (AfD)","Holocaust",,,,,,,,,
"Overfaldsmanden bag knivstikkeri ved Holocaust-mindesmærke »ville slå jøder ihjel«","Tysk politi går ud fra, at der ligger antisemitisme bag knivoverfaldet på en turist ved mindesmærket for holocaust-ofre i Berlin fredag.

Alt tyder på, at det var antisemisme, der fredag fik en mand til at stikke en spansk turist ned ved mindesmærket for Holocaust-ofre i Berlin.

Ifølge den tyske tv-kanal ARD har manden udtalt til politiet, at hans mening var at »dræbe jøder« .

Ifølge tabloidavisen Bild er der tale om en 19-årig syrer, der har haft asyl i Tyskland flere år.

Politiet har angiveligt fundet en Koran, et bedetæppe og det formodede mordvåben, en jagtkniv, i gerningsmandens rygsæk.

Opdateres ...","Holocaust",,,,,,,,,
"Spansk mand alvorligt kvæstet ved Holocaust-mindesmærke i Berlin","30-årig spanier kvæstet efter at være blevet stukket med skarp genstand ved mindesmærke for dræbte jøder.


Del artikel

En mand er fredag blevet alvorligt kvæstet ved et Holocaust-mindesmærke i den tyske hovedstad, Berlin.

Hændelsen skete omkring klokken 18.00. Det skriver politiet i Berlin på det sociale medie X.

Den kvæstede er en 30-årig spansk mand, som er blevet stukket med en skarp genstand, oplyser politiet.

Få timer efter hændelsen er en mand blevet anholdt i sagen, siger talsmand for politiet Florian Nath.

- Vi har lige anholdt en mandlig mistænkt. Det er formentlig den mistænkte, der angreb den 30-årige spanske statsborger, siger han.

Talsmanden tilføjer, at anholdte havde blod på hænderne.

Det står ikke klart, hvad motivet er. Politiet kender heller ikke identiteten på den anholdte mand. Han nægter at udtale sig, lyder det.

Den 30-årige spanier har pådraget sig alvorlige skader. Men han er i stabil tilstand fredag aften efter at være gennemgået en akut operation, oplyser politiet.

Nyhedsbureauet dpa skriver, at manden er turist.

Mange tusinde turister besøger hvert år mindesmærket, hvis navn er Mindesmærke for Europas myrdede jøder.

Det ligger i centrum af Berlin.

Mindesmærket består af omkring 2700 betonblokke og strækker sig over cirka 19.000 kvadratmeter.

Holocaust er betegnelsen for nazisternes folkedrab på Europas jøder. Seks millioner jøder blev dræbt af nazisterne.

Ifølge det tyske medie Tagesspiel skal hændelsen have fundet sted nær USA's ambassade.

Det er uklart, om den har relation til mindesmærket eller ambassaden.

Talsmand for politiet Florian Nath sagde tidligere fredag aften, at der ikke var nogen fare for offentligheden.

Hændelsen er sket, få dage før tyskerne går til valg den 23. februar. I valgkampen har der været meget omtale af sikkerhed i det offentlige rum som følge af en række dødelige angreb i de seneste år.

I nogle tilfælde har der været tale om, at grupper af mennesker er blevet stukket ned, mens det også er sket flere gange, at biler er kørt ind i menneskemængder.


/ritzau/AFP","Holocaust",,,,,,,,,
"Anklagere: Mistænkt for angreb i Berlin planlagde at dræbe jøder","En 19-årig syrer var ifølge anklagere motiveret af antisemitisme, da han stak mand ved Holocaust-mindesmærke.

BERLIN Tyske anklagere oplyser, at motivet bag et angreb ved Holocaust-mindesmærket i den tyske hovedstad, Berlin, fredag er antisemitisme. Det skriver nyhedsbureauet dpa.

En 30-årig spansk mand blev stukket med en skarp genstand ved mindesmærket omkring klokken 18.00 fredag. Fredag aften blev han meldt i stabil tilstand.

Spanieren, der blev alvorligt kvæstet i angrebet, er turist.

Få timer efter hændelsen blev en mand anholdt i sagen. Han blev anholdt med blod på hænderne.

- Ifølge vores nuværende oplysninger - særlig baseret på udtalelser fra den mistænkte til politiet - har han planlagt at dræbe jøder i flere uger, lyder det fra politiet i Berlin ifølge dpa.

Den anholdte er en 19-årig syrer, oplyser anklagerne ifølge nyhedsbureauet AFP. Med sig havde han en koran og et bedetæppe.

Det tyske medie Tagesspiegel skriver lørdag, at efterforskerne ikke mener, at der er flere gerningsmænd, eller at gerningsmanden har tilknytning til Islamisk Stat eller Hamas.

Mange tusinde turister besøger hvert år mindesmærket, hvis navn er Mindesmærke for Europas myrdede jøder.

Det ligger i centrum af Berlin.

Mindesmærket består af omkring 2700 betonblokke og strækker sig over cirka 19.000 kvadratmeter.

Holocaust er betegnelsen for nazisternes folkedrab på Europas jøder. Seks millioner jøder blev dræbt af nazisterne.

Angrebet skete, få dage inden tyskerne går til valg søndag. I valgkampen har der været meget omtale af sikkerhed i det offentlige rum som følge af en række dødelige angreb i de seneste år.

I nogle tilfælde har der været tale om, at grupper af mennesker er blevet stukket ned, mens det også er sket flere gange, at biler er kørt ind i menneskemængder.

/ritzau/","Holocaust",,,,,,,,,
"98-årig Holocaust-overlevende talte: Bevæget kong Charles kunne ikke holde tårerne tilbage","Kong Charles ved mindehøjtideligheden. Foto: Wojtek Radwanski/AFP/Ritzau Scanpix Kong Charles virkede dybt berørt under historisk mindeceremoni mandag.

Kong Charles virkede dybt berørt mandag eftermiddag, da den 98-årige Holocaust-overlevende Marian Turski talte til de mange fremmødte ved markeringen af 80-årsdagen for befrielsen af koncentrations- og udryddelseslejren Auschwitz.

Han sidder under ceremonien ved siden af kong Frederik og dronning Mary.

Ved mindehøjtideligheden deltager kongelige og stats- og regeringschefer fra hele verden.","Holocaust",,,,,,,,,
